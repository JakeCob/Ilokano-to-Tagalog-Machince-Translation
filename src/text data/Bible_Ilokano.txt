GENESIS
Ti Aramid ti Dios a Namarsua.
Idi punganay ti Dios pinarsuana dagiti langlangit ken ti daga.
Ket ti daga adda idi a gosogoso ken awan nagyan; ket dagiti sipnget addada idi iti rabao ti yuyeng: ket ti Espiritu ti Dios nagtignay iti rabao dagiti dandanum.
Ket ti Dios kinunana, Adda coma lawag: ket nagadda ti lawag.
Ket ti Dios nakitana a ti lawag naimbag: ket inlasin ti Dios ti lawag cadagiti sipnget.
Ket ti Dios ninaganna ti lawag aldaw, ket dagiti sipnget ninagananna ti rabii. Ket naadda ti malem ken ti bigat, maysa nga aldaw.
Ket ti Dios kinunana, adda coma maysa a tangatang iti tengnga dagiti dandanum, a pagsisinaan dagiti dandanum cadagiti dandanum.
Ket ti Dios inaramidna ti tangatang, ket insinana dagiti danum nga adda iti baba ti tangatang, cadagiti danum nga adda iti rabaw ti tangatang: ket naaramid a casta.
Ket ti Dios ninaganna, ti tangatang, Langit. Ket naadda ti malem ken ti bigat, aldaw a maicadua.
Ket ti Dios kinunana, mapagtitipon coma dagiti danum nga adda iti baba dagiti langit iti maysa a disso, ket agparang coma ti daga a namaga: ket naaramid a casta.
Ket ti Dios ninagananna ti namaga, Daga ket ti nacatiponan dagiti danum ninagananna Tataaw: ket ti Dios nakitana a nasayaatda,
Ket ti Dios kinunana, Patuboen coma ti daga ti root, mulmula nga adda bukelda ken caycayo nga agbunga nga ti bukelda adda cadacuada cas iti casisigudda, iti rabaw ti daga: ket naaramid a casta.
Ket pinataud ti daga ti root, mulmula nga addaan bukel a mayannatup iti casisigudda, ken caycayo nga agbunga a ti bukel adda cadacuada cas ti casisigudda: ket ti Dios nakitana a nasayaatda.
Ket naadda ti malem ken ti bigat, aldaw a maicatlo.
Ket ti Dios kinunana, Adda coma dagiti silsilaw iti tangatang dagiti langit tapno aglasin ti aldaw ken ti rabii: ket maipaayda coma a cas pagilaslasinan, ken panpanawen, al-aldaw, ken tawtawen:
Ket maipaayda coma a silsilaw iti tangatang dagiti langit a manglawag iti daga: ket naaramid a casta.
Ket ti Dios inaramidna dagiti dua a silsilaw a dadackel: ti silaw a dacdackel tapno aggundaway iti aldaw, ket ti silaw a basbassit tapno aggundaway iti rabii: inaramidna met dagiti bitbitwen.
Ket ti Dios insaadna ida iti tangatang dagiti langit, tapno lawaganda ti rabaw ti daga,
Ken tapno aggundaway iti aldaw ken iti rabii, ken tapno aglasin ti lawag ken sipnget: ket ti Dios nakitana a nasayaatda.
Ket naadda ti malem ken ti bigat, aldaw a maicapat.
Ket ti Dios kinunana agpangen coma cadagiti dandanum dagiti parsua a nabiag ken agtayab dagiti tumatayab iti ngato ti daga iti tangatang dagiti langit.
Ket ti Dios pinarsuana dagiti dadackel nga animal ti taaw ken isu-amin a kita a nabiag nga aggaraw a nagpangenda cas ti casisigudda cadagiti danum, ken amin a tumatayab a nagpayac cas iti casisigudda; ket ti Dios nakitana a nasayaatda.
Ket ti Dios binendicionanna ida a cunana, Agbungacayo coma ket agaducayo, ket punnoenyo dagiti danum dagiti taaw, ket dagiti tumatayab agaduda coma iti daga.
Ket naadda ti malem ken ti bigat, aldaw a maicalima.
Ket ti Dios kinunana, Patauden coma ti daga dagiti parsua a nabiag cas iti cakikitada, an-animal, ken agcarcarayam ken agcacarungsot iti daga cas iti cakikitada: ket naaramid a casta.
Ket ti Dios inaramidna dagiti agcacarungsot iti daga cas iti casisigudda, ken an-animal, cas iti cakikitada, ken isu-amin nga aguy-uyas iti daga cas iti casisigudda: ket ti Dios nakitana a nasayaatda.
Ket ti Dios kinunana, Aramidentayo coma ti tao iti ladawantayo, cas caaspingtayo: ket iturayanda coma dagiti ic-ican ti taaw, ken dagiti tumatayab cadagiti langit ken dagiti an-animal, ken ti amin a daga, ken dagiti amin nga agcarcarayam nga aguy-uyas iti rabaw ti daga.
Ket ti Dios pinarsuana ti tao a caladawanna met laeng, iti ladawan ti Dios pinarsuana; pinarsuana ida a lalaki ken babai.
Ket ti Dios binendicionanna ida, ket ti Dios kinunana cadacuada, Agbungacayo, ket agaducayo, ket punnoenyo ti daga, agbalincayo nga Appo kencuana; ket iturayanyo dagiti ican ti taaw, ken dagiti tumatayab cadagiti langit, ken amin nga parsua a sibibiag nga aggaraw iti rabaw ti daga.
Ket ti Dios kinunana, Adtoy, iniccancayo iti isu-amin a roroot nga addan bukel, nga adda iti rabaw ti amin a daga: ken isu-amin a cayo nga addaan bunga nga agpataud ti bin-i; maipaaydanto a canenyo.
Ken cadagiti isu-amin nga an-animal iti daga, ken amin a tumatayab iti langit, ken amin nga aggaraw iti rabaw ti daga nga addaan biag, maipaay coma cadacuada a canenda ti amin a nalasbang a root: ket naaramid a casta.
Ket ti Dios nakitana amin nga inaramidna, ket, adtoy, nasayaatda unay. Ket naadda ti malem ken ti bigat, aldaw a maicanem.
Maaramid ti Tao ket maisaad sadiay Eden. Maala ti Babai iti Tao.
Ket nalpasen dagiti langit ken ti daga, ken amin nga orornosna.
Ket iti maicapito nga aldaw ti Dios lineppasna ti gapuanan nga inaramidna, ket naginana iti maicapito nga aldaw cadagiti isu-amin a gapuanan nga inaramidna.
Ket binendicionan ti Dios ti aldaw a maicapito ket sinantificarna: agsipud ta kencuana ti naginanaanna cadagiti amin a gapuanan a ti Dios pinarsuana ken inaramidna.
Dagitoy isuda ti capupunganay dagiti langit ken ti daga idi a naparsuada, iti aldaw a pinangaramid ni Jehova a Dios ti daga ken ti langit.
Ket idi awan pay la ti mula ti langalang iti daga, ket awan pay ti roroot a timmubo, ta di pay pinagtudo ni Jehova Dios iti rabaw ti daga ken awan pay la idi ti tao, a mangtalon iti daga;
Ngem nagpangato ti maysa nga angep a naggapu iti daga, ket binisibisanna ti amin a rabaw ti daga.
Ket ni Jehova Dios binukelna ti tao iti tapuc ti daga, ket impuyotna iti agongna ti anges ti biag; ket ti tao nagbalin a cararua a sibibiag.
Ket ni Jehova Dios incabilna iti maysa a minuyongan iti daya, idiay Eden; ket insaadna idiay ti tao a binukelna.
Ket ni Jehova Dios pinatubona iti daga, amin a cayo a nacaay-ayo a makita, ken naimbag a canen; casta met ti cayo ti biag iti tengnga ti minuyongan, ken ti cayo ti pannacaammo ti imbag ken ti dakes.
Ket nagayus idiay Eden ti maysa a carayan a mangsibug iti minuyongan ket nanipud idiay nagcappat ti ayusna.
Ti nagan ti umuna Pishon: daytoy isu ti manglawlaw iti amin ti daga ti Havila, isa a yan ti balitoc.
Ket ti balitoc iti daydiay a daga nasayaat; 
adda idiay dagiti batbato a bedelio ken onix.
Ti nagan ti maicadua a carayan Gijon: daytoy ti manglawlaw iti amin a daga ti Etiopia.
Ket ti nagan ti maicatlo a carayan Hiddekel: daytoy ti agturong iti sangoanan ti daga nga Assiria. Ket ti maicappat a carayan isu ti Eufrates.
Ket ni Jehova Dios innalana ti tao ket insaadna iti minuyongan idiay Eden, tapno talonenna ken aywananna.
Ket ni Jehova Dios, imbilinna idi tao a kinunana, cadagiti amin a cayo iti minuyongan mangancanto a siwayawaya:
Ngem ti aggapu iti cayo ti pannacaammo ti imbag ken ti dakes saanmonto a canen: ta iti aldaw a pannanganmo iti daydiay mataycanto a di bumurong.
Ket ni Jehova Dios kinunana, Saan a nasayaat nga agmaymaysa ti tao: yaramidacto ti catulonganna a maitutop kencuana.
Ni Jehova Dios binukelna iti daga amin nga an-animal iti daga, ken amin a tumatayab cadagiti langit; ket inyegna ida iti tao tapno makitana no casano ti panangpanaganna cadacuada: ket cas ti pinangnagan ti tao iti amin a parsua a sibibiag, dayta isu ti naganna.
Ket pinanaganan ti lalaki amin nga animal a naamo, ken tumatayab iti langlangit, ken ti amin a narungsot iti away; ngem ti tao saan a nacasarac ti catulongan a maitutop kencuana.
Ket ni Jehova Dios immapayna ti nargaan a turog iti tao, ket nacaturog; ket innalana ti maysa cadagiti paragpagna, ket ti nangalaanna rinipcanna ti lasag:
Ket di tao, kinunana, Daytoy ita isu ti tulang dagiti tulangco, ken lasag ti lasagco: isu mapanagananto, Babai, ta iti Tao ti nacaalaanna.
Gapuna ti lalaki panawannanto ti amana ken ti inana, ket tumiponto iti asawana, ket agbalindanto a maymaysa a lasag.
Ket isuda a dua ti lalaki ken ti asawana, silamolamoda idi ket dida nagbain.
Ti Pannacasulisog ken Supring da Adan ken Eva
Itan ti uleg isu idi a casisicapan cadagiti amin nga animal iti daga nga inaramid ni Jehova Dios
Ket isu kinunana iti babai, Pudno aya a kinuna ti Dios, Saancay a mangan iti amin a cayo iti minuyongan?
Ket ti babai kinunana iti uleg, cadagiti bunga dagiti caycayo iti minuyongan maipalubos a mangancami:
Ngem iti bunga ti cayo nga adda iti tengnga ti minuyongan, kinuna ti Dios, Dicayto canen, ken uray sagiden di la ket ta mataycayo.
Ket ti uleg kinunana iti babai, Saan a pudno a mataycayonto:
Ta ti Dios ammona nga iti aldaw a pananganyo iti dayta, dagiti matayo maluctandanto, 
ket caslacayton iti Dios a macaammo ti naimbag ken ti dakes.
Ket idi ti babai nakitana nga ti cayo nasayaat a canen, 
ken macaayayo a buyaen ken cayo a macagargari a mamagsirib, pimmuros iti bungana ket nangan, 
casta met iniccanna ni asawana ket isu nakipagcaan met.
Ket dagiti matmatada a dua naluctanda, ket naammoanda a silalamolamoda; 
idin nagdaitda cadagiti bulong ti higos ket inaramidda a bidangda.
Ket nangngegda ti timec ni Jehova Dios a magmagna iti minuyongan iti lamiis ti aldaw: ket naglemmeng ti lalaki ken ti asawana cadagiti cacaycayoan iti minuyongan iti imatang ni Jehova Dios.
Ket inawagan ni Jehova Dios ti lalaki ket kinunana kencuana, Sadino ti yanmo, sica?
Ket isu kinunana, Nangngegco ti timecmo iti minuyongan ket nagbutengac, ta silalamolamoac; ket naglemmengac.
Ket kinunana kencuana, Siasino aya ti nangibaga kenca a silalamolamoca
Nanganca iti cayo nga imbilinco kenca a dica canen?
Ket ti lalaki kinunana, Ti babai, nga intedmo a caduac, iniccannac iti bungana ket kinnanco.
Idin ni Jehova Dios kinunana iti babai, Ania daytoy nga inaramidmo
Ket ti babai kinunana, Ti uleg inulbodnac ket nanganac.
Ket ni Jehova Dios kinunana idi uleg, Gapu ta inaramidmo daytoy, nailunodca a nangnangrona ngem cadagiti isu-amin nga animal a naamo, ken animal a narungsot iti daga; 
ta barucongmo ti ipagnamto, ket ti tapuc ti canemto iti isu-amin nga aldaw ti panagbiagmo.
Ket Siac pagginnuraencayto iti babai, ken ti caputotam ken ti caputotanna: 
daytoy sugatennanto ta olom, ket sica sugatemto ti mucodna.
Ket idi babai kinunana, Paaduecto unay dagiti ut-utmo ken ti panagsicugmo; 
iti adu a rigat ipasngaymonto dagiti annacmo; ket iti asawam isunto ti calicaguman, ket isu iturayannacanto.
Ket ken Adan kinunana, Gapu ta inanamungam ti sao ni asawam, ket nanganca iti cayo nga inbilinco kenca a kinunac, Dica manganto iti daydiay: 
nailunod ti daga gapu kenca; babaen ti rigat mangancanto kencuana iti isu-amin nga aldaw ti panagbiagmo;
Sisiit met ken calcalunay pataudennanto kenca 
ket mangancanto iti natnateng ti daga;
Babaen ti linget ta rupam mangancanto ti taraon, aginga't dica agsubli iti daga; 
isu a nacabuclam: 
ta tapucca, ket iti tapuc agsublicanto.
Ket pinanaganan di lalaki ni asawana iti Eva; gapu ta isu ti ina dagiti isu-amin a nabiag.
Ket ni Jehova Dios inyaramidanna ni Adan ken ni asawana cadagiti pagananay a lalat, ket kinawesanna ida.
Ket ni Jehova Dios kinunana, Adtoy, ti lalaki nagbalin a cas maysa cadatayo, nga ammona ti naimbag ken ti dakes; ket ita, di la ket ta igawatna ti imana, ken mangala iti cayo ti biag, ken mangan, ken agbiag a cancanayon.
Iti casta ni Jehova Dios pinaruarna iti minuyongan ti Eden, tapno talonenna ti daga a nacaalaanna.
Ket pinagtalawna ti tao; ket insaadna iti daya ti minuyongan ti Eden ti Kerubin ken ti maysa nga sumilsilap a campilan a simmango iti amin a turong, tapno bantayanna ti dalan nga agturong iti cayo ti biag.
Da Cain ken Abel
Ket ti lalaki dinennaanna ni asawana nga Eva; ket nagsicug, ket inyanacna ni Cain, ket kinunana, Nagun-odco ti maysa a lalaki gapu ken Jehova.
Ket inyanacna manen ni cabsatna nga Abel
Ket nagaywan ni Abel cadagiti carcarnero, ngem ni Cain nagtaltalon.
Ket naaramid iti panaglasat dagiti pannawen a ni Cain nangala iti bunga ti daga nga indatonna ken Jehova.
Ket ni Abel, nangala met cadagiti inauna nga anac cadagiti pangenna ken dagiti nalucmeg
Ket ni Jehova pinatpategna ni Abel ken ti datonna.
Ket nagpungtot unay ni Cain, ket nagliday ti rupana.
Ket ni Jehova kinunana ken Cain, Apayapay nga agpungpungtotca
ket apayapay narupanget ta rupam?
No naimbag ti aramidem apay a dinto macaparagsac
ket no dica agaramid iti naimbag, ti basol cumleb iti ruangan; ket ti calicagumanna sica; ngem sica gundawayam coma.
Ket kinasao ni Cain ni cabsatna nga Abel
Ket naaramid nga, idi addada iti away, ni Cain dinuclusna ni Abel a cabsatna, ket pinatayna.
Ket ni Jehova kinunana ken Cain, Sadino ti yan ni Abel, daytay cabsatmo
Ket kinunana, Diac ammo: siac aya ti agaywan ken cabsatco?
Ket kinunana, Ania ti inaramidmo
Ti timec ti dara ni cabsatmo awagannac manipud iti daga.
Ita ngarud, nailunodca iti daga, a nanglucat iti ngiwatna tapno awatenna ti dara ni cabsatmo ita imam;
Intono talonem ti daga, dinanto sublien nga itden kenca ti bilegna; walang-walangcanto ken agpagpagnacanto iti daga.
Ket kinuna ni Cain ken Jehova, Dacdackel ti dusac ngem ti mabalinco nga awiten.
Adtoy, pinagtalawnac ita nga aldaw iti rabaw ti daga; ket iti sangoanam aglemmengacto; agwalangwalangacto ken agpagnaacto iti daga; ket maaramidto nga uray siasino a macasarac caniac, patayennacto.
Ket kinuna ni Jehova kencuana, Gapu ta casta siasinoman a mamapatay ken Cain, maminpitonto a maibales kencuana
Ket ni Jehova incabilna ti maysa a pagilasinan ken Cain, di la ket ta patayen ti uray siasino a macasarac kencuana.
Ket nagpanaw ni Cain iti sango ni Jehova, ket nagnaed iti daga a Nod, iti daya ti Eden.
Ket ni Cain dinennaanna ni asawana; ket nagsicug ket inyanacna ni Henoc: ket namangon iti maysa a ili, ket impanaganna iti ili ti nagan ti anacna a Henoc.
Ket naputot ken Henoc ni Irad: ket ni Irad pinutotna ni Maviael; ket ni Maviael pinutotna ni Matusael; ket ni Matusael pinutotna ni Lamec.
Ket ni Lamec nangala ti dua nga asawana: ti nagan ti maysa Ada, ket ti nagan ti sabali Sella.
Ket inyanac ni Ada ni Jabel, isu nga ama idi dagiti agtaeng iti sapsapaw, ken dagiti adda an-animalda.
Ket ti nagan daydi cabsatna a lalaki Jubal, isu nga agtoctocar iti harpa ken iti flauta.
Ket ni Sella inyanacna met ni Tubal-cain nga agpanpanday iti amin a natadem a suer ken landoc: ket ti babai a cabsat ni Tubal-cain ni Naama.
Ket kinuna ni Lamec cadagiti asawana:
Ada ken Sella, denggenyo ti timecco;
Dacayo nga assawa ni Lamec, timudenyo ti saoc:
Ta pinatayco ti maysa a tao gaput ta sinugatnac,
Ken ti maysa a baro ta minalonac:
No maminpitonto a mabales ni Cain,
Pudno a ni Lamec maminpitopulo a pito.
Ket dinennaan manen ni Adan ni asawana; ket inyanacna ti maysa a lalaki, ket pinanagananna iti Set: Ta, kinunana, ti Dios iniccannac iti sabali a putot a sucat ni Abel; ta daytoy pinatay ni Cain.
Ket ni Set, casta met a naputot kencuana ti maysa a lalaki ket pinanagananna ti Enos
Daytoy ti nangrugian dagiti tattao iti panangawawagda ti nagan ni Jehova.
Daytoy ti pacabasaan cadagiti caputotan ni Adan
Idi aldaw a pinarsua ti Dios ti tao, inaramidna a caasping ti Dios;
Pinarsuana ida a lalaki ken babai, ket binendicionanna ida, ket pinanagananna ida ti Adan (Tao), idi aldaw a pannacaparsuada.
Ket nagbiag ni Adan iti sangagasut ket tallopulo a tawen, ket pinutotna ti maysa nga anac a lalaki a caaspingna, cas ti ladawanna; ket pinanagananna iti Set:
Ket dagiti aldaw ni Adan, calpasan ti panangputotna ken Set, walogasut a tawen: ket pinutotna dagiti annac a lallaki ken babbai.
Ket ti dagup dagiti aldaw ni Adan siam a gasut ket tallopulo a tawen: ket calpasanna natay.
Putputot ni Set.
Ket nagbiag ni Set iti sangagasut ket lima a tawen, ket pinutotna ni Enos:
Ket ni Set nagbiag, calpasan ti panangputotna ken Enos, iti walogasut ket pito a tawen, ket pinutotna dagiti annac a lallaki ken babbai:
Ket ti dagup dagiti aldaw ni Set siam a gasut, sangapulo ket dua a tawen: ket calpasanna natay.
Ket nagbiag ni Enos iti siam a pulo a tawen, ket pinutotna ni Cainan.
Ket ni Enos, calpasan ti panangputotna ken Cainan, nagbiag iti walogasut, sangapulo ket lima a tawen ket pinutotna dagiti annac a lallaki ken babbai:
Ket dagup dagiti aldaw ni Enos siam a gasut ket lima a tawen: ket calpasanna natay.
Ket nagbiag ni Cainan iti pitopulo a tawen, ket pinutotna ni Mahalael:
Ket calpasan ti panangputotna ken Mahalael; nagbiag iti walogasut ket uppat a pulo a tawen ni Cainan, ket pinutotna dagiti annac a lallaki ken babbai:
Ket ti dagup dagiti aldaw ni Cainan siam a gasut ket sangapulo a tawen: ket calpasanna natay.
Ket nagbiag ni Mahalael iti innem a pulo ket lima a tawen, ket pinutotna ni Jared:
Ket nagbiag ni Mahalael, calpasan ti panangputotna ken Jared, iti walogasut ket tallopulo a tawen, ket pinutotna dagiti annac a lallaki ken babbai:
Ket ti dagup dagiti aldaw ni Mahalael walogasut, siam a pulo ket lima a tawen: ket calpasanna natay.
Ket nagbiag ni Jared iti sangagasut, innem a pulo ket dua a tawen, ket pinutotna ni Enoc:
Ket nagbiag ni Jared, calpasan ti panangputotna ken Enoc, iti walogasut a tawen, ket pinutotna dagiti annac a lallaki ken babbai:
Ket ti dagup dagiti aldaw ni Jared siam a gasut, innem a pulo ket dua a tawen: ket calpasanna natay.
Ket nagbiag ni Enoc iti innem a pulo ket lima a tawen, ket pinutotna ni Matusalem:
Ket ni Enoc nakipagna iti Dios, calpasan ti panangputotna ken Matusalem, iti tallogasut a tawen, ket pinutotna dagiti annac a lallaki ken babbai:
Ket ti dagup dagiti aldaw ni Enoc tallogasut, innem a pulo ket lima a tawen:
Ket nakipagna ni Enoc iti Dios: ket nagawan: ta innala ti Dios.
Ket nagbiag ni Matusalem iti sangagasut, walopulo ket pito a tawen, ket pinutotna ni Lamec;
Ket nagbiag ni Matusalem, calpasan ti panangputotna ken Lamec, iti pitogasut, walopulo ket dua a tawen, ket pinutotna dagiti annac a lallaki ken babbai:
Ket ti dagup dagiti aldaw ni Matusalem siam a gasut, innem a pulo ket siam a tawen: ket calpasanna natay.
Ket nagbiag ni Lamec iti sangagasut, walopulo ket dua a tawen, ket pinutotna ti maysa nga anac a lalaki:
Ket pinanagananna iti Noe, a cunana, Daytoy liwliwaennatayto cadagiti aramidtayo, ken cadagiti ut-utoy dagiti im-imatayo maipuon iti daga, nga inlunod ni Jehova.
Ket nagbiag ni Lamec, calpasan ti panangputotna ken Noe, iti limagasut, siam a pulo ket lima a tawen, ket pinutotna dagiti annac a lallaki ken babbai:
Ket ti dagup dagiti aldaw ni Lamec pitogasut, pitopulo ket pito a tawen: ket calpasanna natay.
Ket nagtawen ni Noe iti limagasut a tawen: ket ni Noe pinutotna ni Sem, ni Cam, ken ni Jafet.
Ket napasamac nga idi nangrugi dagiti tao nga agadu iti rabaw ti daga ken nayanac cadacuada dagiti babbai,
Nga idi dagiti lallaki nga annac ti Dios nakitada ti kinapintas dagiti babbai nga annac dagiti tattao pimmilida cadacuada, dagiti kinayatda, nga asawaenda.
Ket kinuna ni Jehova, Ti Espirituc saanto a cancanayon a mangbabalaw iti tao, ta isu ngarud linalasag: nupay casta dagitinto aldawna sangagasut ket duapulo a tawen.
Adda cadagidi nga aldaw dagiti gigante iti daga, ket casta met iti calpassanna, ta idi simrec dagiti lallaki nga annac ti Dios cadagiti babbai nga annac dagiti tatao, ket nagputotda cadagiti annac: dagitoy isuda idi dagiti mannacabalin a tattao nga adda idi ugma, dagiti lallaki a nagdindinamag:
Ket nakita ni Jehova nga ti kinadakes ti tao dackel iti daga, ken amin nga arapaap dagiti panunot ti pusona dakes la a cancanayon.
Ket napaladingit ni Jehova iti pinangaramidna iti tao iti daga, ket napasennaay ti pusona.
Ket kinuna ni Jehova, Pucawecto iti langa ti daga ti tao a pinarsuac; tao man ken animal, ken dagiti agcarcarayam, ken dagiti tumatayab cadagiti langit; ta naladingitac a nangaramid cadacuada.
Ngem ni Noe nasaracanna ti parabur cadagiti mata ni Jehova.
Ni Noe ken dagiti Annacna a Lallaki.
Dagitoy dagiti caputotan ni Noe
Ni Noe isu idi lalaki a nalinteg ken naananay cadagiti caputotanna: nakipagna ni Noe iti Dios.
Ket pinutot ni Noe ti tallo nga annac a lallaki, ni Sem, ni Cam, ken ni Jafet.
Ket nagdakes ti daga iti sangoanan ti Dios, ket napno ti daga iti ranggas.
Ket nakita ti Dios iti daga, ket, adtoy ti dakes, ta amin a lasag pinadakesda ti dalanda iti rabaw ti daga.
Naibilin a ni Noe aramidenna ti maysa a Daong.
Ket kinuna ti Dios ken Noe, Ti panungpalan ti amin a lasag dumtengen iti imatangco ta ti daga napno ti ranggas gapu cadacuada; ket, adtoy dadaelecto ida a maicanunong iti daga.
Agaramidca iti maysa a daong a cayo ti cedro; agaramidcanto cadagiti silsilid iti daong ket betunamto ti uneg ken ti ruar iti galagala.
Ket castoy ti panagaramidmonto: tallogasut a sico ti caatiddug ti daong, limapulo a sico ti caacabana, ket tallopulo a sico ti cangatona.
Mangaramidcanto iti maysa a panglawag iti daong, ket mangitiddacanto iti maysa a sico iti ngato; ket ti ruangan ti daong icabilmonto iti bacrangna ket aramidemto ti tallo a cadsaaran kencuana, maysa iti baba, iti tengnga, ken iti ngato.
Ket, adtoy, siac paglayusec ti danum iti rabaw ti daga, tapno mangpucaw iti amin a lasag, nga addaan anges ti biag, iti baba ti langit; amin nga adda iti daga matayto.
Ngem siac bangonecto ti tulagco kenca; ket sumreccanto iti daong, sica ken dagiti annacmo a lallaki, ken ti asawam, ken dagiti assawa dagiti annacmo a lallaki a maicuyog kenca.
Ket iti amin nga lasag nga addaan biag dua iti tumunggal maysa a kita ipastrecmonto iti daong, tapno aluadam ida a sibibiag agraman kenca; isudanto lalaki ken babai.
Cadagiti tumatayab a mayalubog iti cakitada, ken cadagiti an-animal a mayalubog iti cakitada, ken cadagiti amin nga agay-ayam a mayalubog iti cakitada, dua iti tumunggal maysa a kita ipastrecmonto tapno aluadam nga agbiagda.
Ket sica mangalaca ti amin a taraon a macan, ket ummongem kenca; ket agpaayto a taraonmo ken maipaay cadacuada.
Casta ti inaramid ni Noe; cas mayanatup iti amin nga imbilin ti Dios kencuana, casta ti inaramidna.
Ket ni Jehova kinunana ken Noe, Sumrecca ken amin a cabbalaymo iti daong; 
ta nakitaca a nalinteg iti sangoanac itoy a caputotan.
Iti amin nga animal a nadalus mangalacanto iti sinagpipito, ti calakian ken ti cabaiyanna; 
ket cadagiti animal a saan a nadalus, dua, ti calakian ken ti cabaiyanna:
Casta met cadagiti tumatayab cadagiti langit, sinagpipito, cawitan ken upa, tapno mabatida a sibibiag nga agputot iti rabaw ti amin a daga.
Ta apaman a mapalabes ti pito nga aldaw, siac pagtudoecto iti rabaw ti daga cadagiti uppat a pulo nga aldaw ken uppat a pulo a rabii ket ti amin a nabiag nga inaramidco pucawecto iti langa ti daga.
Ket inaramid ni Noe cas mayanatup iti amin nga imbilin ni Jehova kencuana.
Ti Iseserrec iti Daong
Ket nagtawen ni Noe iti innem a gasut idi adda ti layus dagiti danum iti rabaw ti daga.
Ket simrec ni Noe, ken dagiti annacna a lallaki, ken ti asawana, ken dagiti assawa dagiti annacna a naicuyug kencuana, iti daong, a maipoon cadagiti dandanum ti layus.
Cadagiti an-animal a nadalus, ken cadagiti saan a nadalus nga animal, ken cadagiti tumatayab, ken amin nga aguy-uyas iti rabaw ti daga.
Sinagduduada a simrec ken Noe iti daong, lalaki ken babai, cas imbilin ti Dios ken Noe.
Dumanon ti Layus.
Ket naaramid nga, idi nalpas ti pito nga aldaw, dagiti danum ti layus addada idi iti rabaw ti daga.
Iti maicanem a gasut a tawen ti panagbiag ni Noe, iti maicadua a bulan, iti maicasangapulo ket pito nga aldaw ti bulan, idi met laeng nga aldaw, naglucat dagiti amin nga ubbog iti dackel a yuyeng, ket dagiti langit naluctanda.
Ket nagtudo iti rabaw ti daga iti uppat a pulo nga aldaw ken uppat a pulo a rabii.
Iti daydi met laeng nga aldaw, simrec ni Noe, ken Sem, ken Cam, ken Jafet, nga annac a lallaki ni Noe, ken ti asawa ni Noe, ken dagiti tallo nga assawa dagiti annacna a naicuyog cadacuada, idi daong;
Isuda, ken amin nga an-animal a narungsot a mayalubog iti cakitada, ken amin nga agay-ayam nga aguy-uyas iti rabaw ti daga a mayalubog iti cakitada ken amin a tumatayab a mayalubog iti cakitada, iti amin a cakita.
Ket napanda ken Noe iti daong a sinagdudua ti amin a lasag nga addaan anges ti biag.
Ket dagiti simrec, simrecda a lalaki ken babai ti amin a lasag, cas imbilin idi ti Dios kencuana: ket isu inrikepan ni Jehova.
Ket naaramid ti layus iti uppat a pulo nga aldaw iti rabaw ti daga; ket dagiti dandanum immadalem, ket inngatoda di daong, ket naingato iti rabaw ti daga.
Ket naggundaway dagiti danum ket dimmackelda la unay iti rabaw ti daga; ket nagna di daong iti rabaw dagiti dandanum.
Ket dagiti danum nanagudayda iti adu unay iti rabaw ti daga; ket natinep amin dagiti banbantay a nangato nga adda idi iti babaen dagiti langit.
Sangapulo ket lima a sico iti rabaw ti nangapawan dagiti dandanum; ket natinep dagiti banbantay.
Ket natay amin a lasag a naggunay iti rabaw ti daga, uray tumatayab ken an-animal a naamo, ken an-animal a narungsot ket amin nga agay-ayam nga aguy-uyas iti daga, ken amin a tao:
Amin dagiti addaan anges ti biag cadagiti agongda, iti amin nga adda idi iti daga a namaga, natayda.
Ket napucaw ti amin a sibibiag nga adda idi iti rabaw ti daga, tao man ken an-animal, ken dagiti aguy-uyas, ken dagiti tumatayab iti tangatang; ket napucawda amin iti daga: ket nabati laeng ni Noe ken dagiti adda a naicuyog kencuana iti daong.
Ket dagiti dandanum nanagudayda iti daga iti sangagasut ket limapulo nga aldaw.
Bumassit dagiti dandanum
Ket ti Dios inimatanganna ni Noe, ken amin nga an-animal a narungsot, ken amin nga animal a naamo, nga adda kencuana idi daong: ket pinalabas ti Dios ti maysa nga angin iti rabaw ti daga, ket nagsardeng dagiti dandanum;
Naripcan met dagiti ubbog ti yuyeng, ken dagiti langit, ket ti tudo ti langit nagsardeng.
Ket dagiti dandanum nagsublida a cancanayon manipud iti rabaw ti daga: ket nages-es dagiti danum iti calpasan ti sangagasut ket limapulo nga aldaw.
Ket di daong naisadsad idi maicapito a bulan, idi maicasangapulo ket pito nga aldaw ti bulan iti rabaw dagiti bantay ti Ararat.
Ket bimmassit la a bimmassit dagiti danum agingga iti maicasangapulo a bulan: idi maicasangapulo a bulan, iti umuna nga aldaw ti bulan, nagpakita dagiti pantoc dagiti bantay.
Ti Wac ken ti Calapati
Ket naaramid nga, iti calpasan ti uppat a pulo nga aldaw, ni Noe linuctanna ti tawa di daong nga inaramidna idi:
Ket imbaonna ti maysa a wac, ket napan nagsublisubli, agingga iti di nagati dagiti danum iti rabaw ti daga.
Ket imbaonna ti maysa a calapati, tapno mapanna kitaen no dagiti danum naabbatanda iti rabaw ti daga;
Ngem ti calapati saan a nacasarac ti pangibatayanna iti sacana, ket nagsubli kencuana iti daong; gapu ta dagiti danum addada idi iti rabaw ti langa ti amin a daga: ket inunnat ni Noe ti imana ket innalana, ket impastrecna iti uneg ti daong.
Ket naguray pay laeng iti sabali a pito nga aldaw; ket imbaonna manen di calapati iti ruar di daong;
Ket di calapati nagsubli kencuana iti sumipnget ket, adtoy, iti ngiwatna ti maysa a bulong ti olivas a sinippitna: iti casta naawatan ni Noe nga naabbatan dagiti danum iti rabaw ti daga.
Ket naguray pay laeng iti sabali a pito nga aldaw, calpasanna imbaonna di calapati; ket isu saanen a nagsubli kencuana.
Ket naaramid nga iti maicanem a gasut ken maysa a tawen, iti umuna a bulan, iti umuna nga aldaw ti bulan, dagiti danum pimmanawda iti daga: ket iniccat ni Noe ti calub ti daong, ket kinitana, ket, adtoy, ti langa ti daga simamaga.
Ket idi maicadua a bulan, idi maicaduapulo ket pito nga aldaw ti bulan, namagan ti daga.
Ket nagsao ti Dios ken Noe a kinunana.
Rumuarca iti daong, sica, ken ti asawam ken dagiti annacmo a lallaki, ken dagiti assawada agraman kenca.
Ipanmo iti ruar a maicuyog kenca isu-amin a lasag, nga addaan biag nga adda kenca, uray tumatayab, ken an-animal a naamo, ken amin nga agay-ayam nga aguy-uyas iti daga; tapno agputotda cadagiti adu, ken agbunga, ken agadu iti rabaw ti daga.
Ket ni Noe rimmuar, ken dagiti annacna a lallaki, ken ti asawana, ken dagiti assawa dagiti annacna a kimmuyog kencuana.
Amin nga animal, amin nga aguy-uyas, ken amin a tumatayab, uray ania nga aggaraw iti rabaw ti daga, cas mayanatup iti cakitada, rimmuarda idi daong.
Ket nangbangon ni Noe ti maysa nga altar ken Jehova, ket nangala iti tunggal nadalus nga animal, ken tunggal nadalus a tumatayab, ket impaayna dagiti daton a mapuuran iti rabaw ti altar.
Ket nasay-up ni Jehova ti nabanglo a sayamusom; ket kinuna ni Jehova iti pusona, Diacto sublienen nga ilunod ti daga a maipuon iti tao, ta ti darepdep ti puso ti tao dakes manipud iti kinaubingna; diacto met sublienen a cabilen amin a nabiag, cas inaramidco.
Bayat ti caadda ti daga, ti panagmula ken ti panagapit, ken ti lamec ken ti pudot, ken ti calgaw ken ti sibabasa, ken ti aldaw ken ti rabii saandanto nga agsardeng.
Bendicionan ti Dios ni Noe
Ket binendicionan ti Dios ni Noe ken dagiti annacna a lallaki, ket kinunana cadacuada, Agbungacayo, ket agaducayo, ket punnoenyo manen ti daga.
Ket ti panagbuteng cadacayo, ken ti panagames cadacayo addanto cadagiti amin nga animal iti daga, ken cadagiti amin a tumatayab iti tangatang; agraman amin nga aggaraw iti daga, ken amin nga ic-ican ti taaw, cadagiti imayo mayawatda.
Amin nga aggaraw a sibibiag agpaaydanto a taraonyo; cas iti nalasbang a nateng intedcon amin cadacayo.
Ngem ti lasag agraman ti biagna, nga isu ti darana, saanyonto a canen.
Ket di bumurong a ti darayo, ti dara dagiti biagyo, siac sapulecto; iti ima ti amin nga animal sapulecto: ket iti ima ti tao, uray iti ima ti cabsat ti tunggal tao, sapulecto ti biag ti tao.
Ti mangibucbuc iti dara ti tao, ti darana ibuyatto ti tao; ta ti Dios inaramidna ti tao a ladawanna.
Ket dacayo, agbungacayo ken agaducayo; agputotcayo iti nawadwad iti daga, ket agaducayo iti rabawna.
Ket nagsao ti Dios ken Noe, ken cadagiti annacna a lallaki a caduana, ket kinunana,
Ket siac, adtoy, buangayec cadacayo ti tulagco, ken cadagiti caputotanyo a sumono cadacayo.
Ken iti amin a parsua a sibibiag nga adda cadacayo, cadagiti tumatayab, cadagiti animal a naamo, ken iti amin nga animal a narungsot ti daga agraman cadacayo; cadagiti amin a rummuar iti daong, uray isu-amin nga animal ti daga.
Ket siac bangonecto ti tulagco cadacayo; dinto met mapucawen ti amin a lasag cadagiti dandanum ti layus; ket awanto metten ti layus a mangpucaw iti daga.
Ket kinuna ti Dios, Daytoy isu ti pagilasinan ti tulag nga aramidec, siac ken dacayo ken amin a nabiag a parsua nga adda cadacayo, cadagiti caputotan nga agnanayon:
Ti bullalayawco icabilco iti ulep, ket isunto a pagilasinan ti maysa a tulag caniac ken iti daga.
Ket maaramidto nga no pagulepec iti tangatang, makitanto ti bullalayaw iti ulep.
Ket lagipecto ti tulagco, nga adda caniac ken cadacayo, ken iti tunggal parsua a sibibiag nga addaan lasag; ket dagiti danum didanto agbalinen a layus tapno mangpucaw iti amin a lasag.
Ket ti bullalayaw addanto iti ulep; ket kitaecto tapno pacalaglagipac ti agnanayon a tulag iti Dios ken amin a parsua a sibibiag nga addaan lasag iti rabaw ti daga.
Ket kinuna ti Dios ken Noe, Daytoy ti pagilasinan ti tulag nga imbangonco caniac ken iti amin a lasag nga adda iti rabaw ti daga.
Ket dagiti lallaki nga annac ni Noe, a rimmuar iti daong da Sem, Cam ken Jafet ket ni Cam ti ama ni Canaan.
Dagitoy tallo isuda dagiti lallaki nga annac ni Noe: ket cadagitoy nasacnapan iti amin a daga.
Ket rinugian ni Noe ti agtaltalon, ket nagmula iti maysa a cauvasan:
Ket idi imminum iti arac, nabartec; ket naglamolamo idi iti uneg ti sapawna.
Ket nakita ni Cam, nga ama ni Canaan, ti kinalamolamo ni amana, ket sinaritana cadagiti dua a cabsatna idiay ruar.
Ket da Sem ken Jafet nangalada iti maysa a pagananay, ket incabilda a dua cadagiti abagada, ket nagnada a sitatallicud, ket inarpawanda ti kinalamolamo ni amada; ket sitatallicud idi dagiti rupada, ket saanda a nakita ti kinalamolamo ni amada.
Ket nagriing a naunawan ni Noe iti aracna, ket naammoanna ti inaramid kencuana ti anacna nga inaudi.
Ti Pannacailunod ni Canaan.
Ket kinunana,
Mailunod coma ni Canaan;
Adipento dagiti adipen cadagiti cabsatna.
Ket kinunana,
Bendito coma ni Jehova, a Dios ni Sem;
Ket adipenna coma ni Canaan.
Palawaen coma ti Dios ni Jafet,
Ket agnaed coma cadagiti sapaw ni Sem;
Ket adipenna coma ni Canaan.
Ket nagbiag ni Noe, calpasan ti layus, iti tallogasut ket limapulo a tawen.
Ket ti dagup dagiti aldaw ni Noe siam a gasut ket limapulo a tawen: ket calpasanna natay. 
Dagiti Putputot ni Noe.
Dagitoy ngarud dagiti caputotan dagiti lallaki nga annac ni Noe, nga isuda Sem, Cam, ken Jafet: ket cadacuada nagtaud dagiti lallaki nga annac iti calpasan ti layus.
Dagiti lallaki nga annac ni Jafet: ni Gomer, ken Magog, ken Madai, ken Javan, ken Tubal, ken Mesec, ken Tiras.
Ket dagiti lallaki nga annac ni Gomer: ni Ascenez, ken Rifat, ken Togorma.
Ket dagiti lallaki nga annac ni Javan: ni Elisa, ken Tarsis, ken Cetim, ken Dodanim.
Dagitoy ti nacabingbingayan dagiti purpuro dagiti pagpagarian iti dagdagada, tunggal maysa cas iti pagsasaona, mayannurot cadagiti familiada, cadagiti pagpagarianda.
Ket dagiti lallaki nga annac ni Cam: ni Cus, ken Mizraim, ken Fut, ken Canaan.
Ket dagiti lallaki nga annac ni Cus: ni Seba, Hevila, ken Sabta, Raama, ken Sabteca; ket dagiti lallaki nga annac ni Raama: ni Saba ken Dedan.
Ket ni Cus pinutotna ni Nimrod: daytoy ti nangrugian ti naidamdamag iti kinamannacabalin iti daga.
Isu maysa a mannacabalin a mangnganup idi iti imatang ni Jehova: gapu a masasao, Cas ken Nimrod a mannacabalin a mangnganup iti imatang ni Jehova.
Ket ti nangrugian ti pagarianna idi ti Babel, ken Erac, ken Acad, ken Calne, iti daga a Sinnaar.
Nanipud iti dayta a daga, napan iti Assur, ket binangonna ti Ninive, ken Rehobot-ir, ken Cale,
Ken ti Resen a nagbaetan ti Ninive ken Cale (isu met laeng ti dackel a ili).
Ket ni Mizraim pinutotna ni Ludim, ken Anamin, ken Lahabim, ken Naftuhim,
Ken Patrusim, ken Casluhim, (isu a nagtaudan dagiti Filisteos), ken Caftorim.
Ket ni Canaan pinutotna ni Sidon, nga inauna nga anacna, ken ni Jet,
Ken ti Jebuseo, ken ti Ammorreo, ken ti Gergaseo,
Ken ti Heveo, ken ti Arceo, ken ti Cineo,
Ken ti Arvadeo, ken ti Semareo, ken ti Hamoteo: ket iti calpasanna nagwaras dagiti familia dagiti Cananeo.
Ket ti beddeng ti Cananeo naglayon nanipud iti Sidon, no cas agturongda iti Gerar, agingga iti Gaza: no cas agturongca iti Sodoma ken Gomorra ken Adma ken Seboim, agpapan iti Lasa.
Dagitoy dagiti lallaki nga annac ni Cam, cas cadagiti familiada, mayannurot cadagiti pagsasaoda, cadagiti dagdagada, cadagiti pagpagarianda.
Ket ken Sem, nga ama dagiti amin nga annac ni Jeber, nga cacaen ni Jafet, kencuana met nagtaud dagiti putputot.
Dagiti lallaki nga annac ni Sem: ni Elam, ken Assur, ken Arfajad, ken Lud ken Aram.
Ket dagiti lallaki nga annac ni Aram: da Uz, ken Hul, ken Geter, ken Mas.
Ket ni Arfajad pinutotna ni Selah; ket ni Selah pinutotna ni Jeber.
Ket ken Jeber naiputot ti dua nga annac a lallaki: ti nagan ti maysa Peleg; ta cadagiti aldawna nabingay ti daga; ket ti nagan ti lalaki a cabsatna Joctan.
Ket ni Joctan pinutotna ni Almodad, ken Selef, ken Hazarmavet, ken Jera,
Ken ni Hadoram, ken Uzal, ken Dicla.
Ken ni Obal, ken Abimael, ken Saba,
Ken ni Ofir, ken Havila, ken Jobab; amin dagitoy isuda idi dagiti lallaki nga annac ni Joctan.
Ket ti nagnaedanda idi nanipud Mesa, no cas agturongca iti Sefar a bantay ti daya.
Dagitoy isuda dagiti lallaki nga annac ni Sem, mayannurot iti familiada, cadagiti pagsasaoda, cadagiti dagdagada, cadagiti pagpagarianda.
Dagitoy dagiti familia dagiti lallaki nga annac ni Noe, a mayannurot cadagiti caputotanda, cadagiti pagpagarianda: ket cadagitoy nabingay dagiti pagpagarian iti daga iti calpasan ti layus.
Ti Tore ti Babel
Ket iti amin a daga maymaysa idi ti pagsasao ken maymaysa ti pannacabalicasna.
Ket naaramid nga, idi nagpagpagnada iti daya, nasaracanda iti maysa a tanap iti daga a Senar; ket nagtaengda sadiay.
Ket kinuna ti maysa ken maysa intayon agaramidtay coma cadagiti ladrillo, ket gebbaentayo ida a nasayaat
Ket adda idi cadacuada dagiti ladrillo a pannacabatoda, ken ti galagala a pannacamasada.
Ket kinunada, intayon mangbangontayo coma iti maysa a ciudad, ken maysa a torre, a dumanon coma ti tuctocna sadi langit, ket aramidentayo ti pacaidayawantayo; di la ket ta maiwaraswarastayo iti rabaw ti langa ti amin a daga.
Ket bimmaba ni Jehova tapno kitaenna ti ciudad ken ti torre a bangbangonen idi dagiti annac ti tao.
Ket ni Jehova kinunana, Adtoy, maymaysada nga ili, ket maymaysa ti pagsasaoda; ket daytoy rinugianda nga aramiden: ket ita awanto ti mangtuben cadacuada iti panangaramidda cadagiti amin a panggepda nga aramiden.
Ti Pannacariribuc dagiti Pagsasao
Bumabatayo coma ket riribukentayo ti pagsasaoda sadiay tapno dida agkikinnaawatan iti pagsasaoda.
Casta ti panangiwaras ni Jehova cadacuada iti rabaw ti langa ti amin a daga nanipud sadiay: ket binaybayanda ti panangbangonda iti ciudad.
Gapu itoy ti ciudad nainaganan ti Babel; gapu ta sadiay pinariribuc ni Jehova ti pagsasao ti amin a daga: ket nanipud sadiay inwaras ida ni Jehova iti rabaw ti amin a daga.
Dagitoy isuda ti caputotan ni Sem
Nagtawen ni Sem iti sangagasut, ket pinutotna ni Arfajad, calpasan ti layus iti maicadua a tawen.
Ket nagbiag ni Sem iti limagasut a tawen iti calpasan ti panangputotna ken Arfajad, ket pinutotna dagiti annac a lallaki ken babbai.
Putputot ni Sem
Ket nagbiag ni Arfajad iti tallopulo ket lima a tawen, ket pinutotna ni Sela:
Ket nagbiag ni Arfajad, calpasan ti panangputotna ken Sela, iti uppat a gasut ket tallo a tawen, ket pinutotna dagiti annac a lallaki ken babbai.
Ket nagbiag ni Sela iti tallopulo a tawen, ket pinutotna ni Eber:
Ket nagbiag ni Sela, calpasan ti panangputotna ken Eber, iti uppat a gasut ket tallo a tawen, ket pinutotna dagiti annac a lallaki ken babbai.
Ket nagbiag ni Eber iti tallopulo ket uppat a tawen, ket pinutotna ni Peleg:
Ket nagbiag ni Eber, calpasan ti panangputotna ken Peleg, iti uppat a gasut ket tallopulo a tawen; ket pinutotna dagiti annac a lallaki ken babbai.
Ket nagbiag ni Peleg iti tallopulo a tawen, ket pinutotna ni Reu,
Ket nagbiag ni Peleg, calpasan ti panangputotna ken Reu, iti duagasut ket siam a tawen, ket pinutotna dagiti annac a lallaki ken babbai.
Ket nagbiag ni Reu iti tallopulo ket dua a tawen, ket pinutotna ni Serug:
Ket nagbiag ni Reu, calpasan ti panangputotna ken Serug, iti duagasut ket pito a tawen, ket pinutotna dagiti annac a lallaki ken babbai.
Ket nagbiag ni Serug iti tallopulo a tawen, ket pinutotna ni Nacor:
Ket nagbiag ni Serug, calpasan ti panangputotna ken Nacor, iti duagasut a tawen, ket pinutotna dagiti annac a lallaki ken babbai.
Ket nagbiag ni Nacor iti duapulo ket siam a tawen, ket pinutotna ni Tare:
Ket nagbiag ni Nacor, calpasan ti panangputotna ken Tare, iti sangagasut, sangapulo ket siam a tawen, ket pinutotna dagiti annac a lallaki ken babbai.
Ket ni Tare nagbiag iti pitopulo a tawen, ket pinutotna ni Abram, ni Nacor, ken ni Haran.
Ti Sangacabbalayan ni Tare.
Ket ni Sarai lupes idi; awan anacna.
Ket dagiti aldaw ni Tare duagasut ket lima a tawen: ket ni Tare natay idiay Haran.
Ket ni Jehova kinunana ken Abram, Pumanawca iti dagam, ken cadagiti cabcabagiam, ken iti balay ni amam, ket mapanca iti daga nga ipakitacto kenca.
Ket aramidencanto a dackel a pagarian, ket bendicionancanto, ket padackelecto, ti naganmo, ket sicanto ti maysa a bendicion:
Ket bendicionacto dagiti mamendicion kenca, ket ti mangilunod kenca ilunodconto: ket benditodanto kenca amin dagiti caputotan iti daga.
Iti casta napan ni Abram, cas kinuna ni Jehova kencuana; ket nakicuyog kencuana ni Lot: ket nagtawen ni Abram iti pitopulo ket lima idi pimmanaw idiay Haran.
Ket innala ni Abram ti asawana a Sarai, ken ni Lot lalaki nga anac ni cabsatna a lallaki ken amin a sanicua a nasapsapulanda idi, ken dagiti tattao a nagunodanda idiay Haran; ket pimmanawda a mapan iti daga a Canaan; ket dimtengda sadiay.
Ket naglasat ni Abram iti daga inggana iti disso a Siquem, agpapan iti cacaycayoan ti roble ti More
Ket dagiti Cananeo nagnaedda idi idiay a daga.
Ket nagparang ni Jehova ken Abram, ket kinunana, Iti putotmo itedconto daytoy a daga: ket nangbangon idiay iti maysa nga altar ken Jehova, a nagparang kencuana idi.
Ket immalis idiay a napan iti bantay a dayaen ti Betel, ket inucradna sadiay ti sapawna, Betel iti laud, ken Ai iti daya: ket nangbangon idiay iti maysa nga altar ken Jehova, ket inawaganna ti nagan ni Jehova.
Ket ni Abram, nagnagna a nagtuloy pay iti Abagatan.
Ket naadda idi ti maysa a bisin iti daga: ket simmalog ni Abram idiay Egipto, tapno agdagus idiay; ta nagpalalo ti bisin iti daga.
Ket naaramid nga, idi ngannganidan a sumrec idiay Egipto, kinunana ken Sarai nga asawana, Adtoy ita, siac ammoc nga maysaca a babai a napintas a mabuya:
Ket maaramidto a, no makitadaca dagiti Egipcios, cunadanto, Daytoy ti asawana: ket patayendacto, ngem biagendacanto.
Cunaem, dawatec kenca, a sica ti cabsatco; tapno naimbagac coma gapu kenca, ken tapno agbiag ti cararuac maipuon kenca.
Ket naaramid nga, idi simrec ni Abram idiay Egipto, dagiti Egipcios nakitada ti babai a naiduma ti sayaatna.
Ket dagiti principe ni Faraon nakitada, ket impadayawda ken Faraon: ket naipan ti babai iti balay ni Faraon.
Ket inaramidna ti naimbag ken Abram maipuon iti babai: ket adda carnerona idi, ken vaca, ken asno a calakian, ken ad-adipen a lallaki, ken ad-adipen a babbai, ken asno a cabaiyan, ken camello.
Ket ni Jehova pinaricnaanna ni Faraon ken ti balayna cadagiti dadackel a didigra maipuon ken Sarai nga asawa ni Abram.
Ket iti casta inayaban ni Faraon ni Abram, ket kinunana, Ania daytoy nga inaramidmo caniac
Ania ti gapuna a dica inbaga caniac nga isu ti asawam?
Ket ni Faraon nagbilin cadagiti tattao iti pannacaalluadna ket intulodda iti dalan, isu ken ti asawana, ken amin nga adda kencuana.
Ket ni Abram simmang-at nanipud iti Egipto, isu, ken ti asawana, agraman amin nga adda kencuana, ken ni Lot a kinacuyogda, a nagpaabagatan.
Ket ni Abram nabacnang unay idi cadagiti an-animal, ken pirac, ken balitoc.
Ket nagsubli nanipud iti Abagatan agpapan iti Betel, agpapan iti disso a nagsapawanna idi punganay, a nagbaetan ti Betel ken Ai,
Agtungpal iti yan ti altar, nga inaramidna sadiay idi punganay: ket idiay inawagan ni Abram ti nagan ni Jehova.
Ket casta met ni Lot, a kimmuyog ken Abram, adda carnerona, ken vacana, ken sapsapawna.
Ket ti daga dina ida nalaon, tapno agnaedda nga agtitipon: 
ta ti sanicuada adu idi, isu a dida nacabalinan nga agnaed a nagtitipon.
Sumina ken Lot.
Ket adda susic idi cadagiti pastor ti an-animal ni Abram: ken cadagiti pastor ti an-animal ni Lot: ket ti Cananeo ken ti Ferezeo nagnaedda met idi iti daga.
Ket kinuna ni Abram ken Lot, Dawatec kenca, nga awan coma ti susic, cadata, ken cadagiti pastorco ken cadagiti pastormo; ta agcabsatta.
Awan aya ti amin a daga iti sangoanam
Dawatec kenca, a suminaca cadi caniac; no mapancanto iti akincatigid, siac mapanacto ngarud iti akincanawan wenno no piliemto ti akincanawan, mapanacto ngarud iti makincatigid.
Ket intannawag ni Lot dagiti matana, ket nakitana amin ti Tanap ti Jordan, nga nasayaat ti pannacapadanumda iti isu-amin a disso idi saan pay a dinadael ni Jehova ti Sodoma ken ti Gomorra, cas ti minuyongan ni Jehova, cas ti daga nga Egipto, no cas sumrecca idiay Zoar.
Iti casta ni Lot pinilina a cucuana amin ti Tanap ti Jordan; ket nagna ni Lot a nagpadaya: ket nagsinada ti maysa ken maysa.
Ni Abram nagtaeng iti daga a Canaan, ket ni Lot nagnaed cadagiti il-ili ti Tanap, ket inyalisna ti sapawna nga agtungpal iti Sodoma.
Ket dagiti tattao a taga Sodoma dakesda idi ken managbasolda unay a maibusor ken Jehova.
Ket ni Jehova kinunana ken Abram, calpasan ti pannacaisina ni Lot kencuana, Itannawagmo ita dagiti matam, ket kitaem manipud iti disso a yanmo, nga agpamianan, ken agpabagatan, ken agpadaya, ken agpalaud:
Ta amin ti daga a makitam, itedconto kenca, ken iti putotmo iti agnanayon.
Ket pagbalinecto ti putotmo cas iti tapuc ti daga; a no adda macabilang iti tapuc ti daga, casta met ti putotmo mabilangto.
Tumacderca, pagnaem ti daga iti pagatidduganna ken iti pagacabaanna ta itdecto kenca.
Ket ni Abram inyalisna ti sapawna, ket napan nagnaed iti abay ti caroblean ni Mamre, nga adda sadiay Hebron, ket namangon idiay ti maysa nga altar nga agpaay ken Jehova.
Ket naaramid a, cadagiti al-aldaw ni Amrafel nga ari ti Sinar, ni Arioc nga ari ti Elasar, ni Codor-laomer nga ari ti Elam, ken ni Tadal nga ari dagiti Goiim,
A namuangayda iti gubat a maibusor ken Bera nga ari ti Sodoma, ken Birsa nga ari ti Gomorra, ken ni Sinab nga ari ti Adma, ken Semeber nga ari ti Seboim, ken ti ari ti Bela (nga isu Zoar).
Amin dagitoy nagtitiponda iti lobong ti Siddim (nga isu ti Taaw ti Asin).
Cadagiti sangapulo ket dua a tawen nagservida ken Codor-laomer, ket iti maicasangapulo ket tallo a tawen immalsada.
Ket iti maicasangapulo ket uppat a tawen, immay ni Codor-laomer, ken dagiti ar-ari a cadduana, ket rinanggasanda dagiti Rafaim idiay Astarot-carnaim, ken dagiti Zuzim idiay Ham, ken dagiti Emin idiay Savecariataim,
Ken dagiti Horeos idiay bantayda a Seir, agingga iti Faran, nga, adda iti abay ti let-ang.
Ket nagsublida, ket dimmanonda idiay Em-mispat (nga isu ti Cades), ket dinadaelda amin ti daga dagiti Amelecitas, ken casta met dagiti Amorreo, nga agnaed idi idiay Hasason-tamar.
Ket rimmuar ti ari ti Sodoma, ken ti ari ti Gomorra, ken ti ari ti Adma, ken ti ari ti Seboim, ken ti ari ti Bela (nga isu ti Zoar); ket inornosda ti bacal a bumusor cadacuada idiay lobong ti Siddim;
Maibusorda cada Codor-laomer nga ari ti Elam, ken Tidal nga ari ti Goiim, ken Amrafel nga ari ti Sinar, ken Arioc nga ari ti Elasar; uppat nga ar-ari a maibusor cadagiti lima.
Ket ti lobong ti Siddim napno cadagiti palpalab-ug a nagalagalaan; ket nagtalaw ti ari ti Sodoma ken ti ari ti Gomorra, ket natnagda idiay, ket dagiti natda nagcamangda iti bantay.
Ket innalada amin ti cucua ti Sodoma ken Gomorra, ken amin a taraonda, ket napandan.
Ket innalada met ni Lot, anac a lalaki ti cabsat ni Abram nga isu a nagnaed idiay Sodoma, ken ti cucuana, ket pimmanawdan.
Ni Abram Ispalenna ni Lot
Ket immay ti maysa a nacatalaw, ket inyammona ken Abram nga Hebreo: daytoy nagnaed iti abay ti caroblean ni Mamre, nga Amorreo, cabsat a lalaki ni Escol, ken cabsat a lalaki ni Aner; ket dagitoy addada idi a sicacanapon ken Abram.
Ket idi nga nangngeg ni Abram a ti cabsatna a lalaki nacayawan, inturongna dagiti lallakina a nasursuroan, a nayanac iti balayna, tallogasut, sangapulo ket walo, ket nagcamat agingga iti Dan.
Ket biningaybingayna ti buyotna a bumusor cadacuada iti rabii, isu ken dagiti ad-adipenna, ket kinabilna ida, ket kinamatna ida agingga iti Hobah, nga adda iti macatigid ti Damasco.
Ket pinagsublina amin dagiti cucua ken casta met a pinasublina ni cabsatna a Lot, ket ti cucuana, ken casta met dagiti babbai, ken dagiti umili.
Ket ti ari ti Sodoma napan simmabet kencuana idi nagsubli iti panangcabilna ken Codor-laomer, ken cadagiti ar-ari a kinadduana, iti lobong ti Save (nga isu a Lobong ti Ari).
Ni Melquisedec bendicionanna ni Abram.
Ket ni Melquisedec nga ari ti Salem nangiruar ti tinapay ken arac: ket isu idi ti padi ti Dios a Cangatoan unay.
Ket binendicionanna, ket kinunana, Bendito coma ni Abram iti Dios a Cangatoan unay, agtagicua cadagiti langit ken daga:
Ket bendito coma ti Dios a Cangatoan, a nangyawat cadagiti cabusormo ita imam
Ket ni Abram intedna kencuana ti apagcapullo iti isu-amin.
Ket ti ari ti Sodoma kinunana ken Abram, Yawatmo caniac dagiti tattao, ket alaem dagiti cucua a maipaay kenca.
Ket ni Abram kinunana iti ari ti Sodoma, Inngatoc ti imac ken Jehova, a Dios a Cangatoan unay, a makincucua iti langit ken iti daga.
Nga awanto ti alaec a maysa a labag wenno maysa a cordon ti zapatos, wenno uray ania a cucuam, di la ket ta cunaem, Siac pinabacnangco ni Abram:
Malacsid laeng ti kinnan dagiti bumbumaro, ken ti bingay dagiti lallaki a nakicuyog caniac, nga da Aner, Escol, ken Mamre; bay-am nga alaenda ti apagda.
Ti Icari ni Jehova ken Abram.
Calpasan dagitoy a banbanag immay ti sao ni Jehova ken Abram iti maysa a parparmata, a kinunana, Dica agbuteng, Abram: siac ti calasagmo ken ti gungonam a nawadwad unay.
Ket ni Abram kinunana, O Apo Jehova, ania ti itdemto caniac, idinto a siac aglabasac nga awan anacco, ket ti agtagicuanto iti balayco isu ni Eliezer a taga Damasco?
Ket ni Abram kinunana, kitaem, saannac nga iniccan iti putot: ket, adtoy, a ti maysa a nayanac iti balayco isu ti agtawid caniac.
Ket, adtoy, ti sao ni Jehova immay kencuana a cunana, daytoy a lalaki saanto nga agtawid kenca; no di ket ti agtaudto iti unegmo isu ti agtawidto kenca.
Ket impanna iti ruar, ket kinunana, Kitaem ita ti langit, ket bilangem dagiti bitbitwen, no mabalinmo a bilangen: ket kinunana kencuana, Castanto dagiti putotmo.
Ket pinatina ni Jehova ket daytoy imbilangna kencuana a kinalinteg.
Ket kinunana kencuana, Siac ni Jehova a nangala kenca idiay Ur dagiti Caldeos tapno itedco kenca daytoy a daga a tawidem.
Ket isu kinunana, O Apo Jehova, Ania ti pacaammoacto nga agtawidacto iti dayta?
Ket kinunana kencuana, Yalaannac iti bumalasang a vaca nga agtawen iti tallo, ken maysa a calding a babai nga agtawen iti tallo, ken maysa a carnero a lalaki nga agtawen iti tallo, maysa met a pagaw, ken maysa nga urbon a calapati.
Ket isu innalana amin dagitoy, ket pinisina ida, ket incabilna ti tunggal guddua iti sango ti cagudduana: ngem dagiti tumatayab saanna ida a pinisi.
Ket bimmaba dagiti tumatayab iti rabaw dagiti bangcay, ket ni Abram binugawna ida.
Ket idi a lumlumnec ti init, immapay ti nauneg a turog ken ni Abram; ket, adtoy, maysa a dackel nga alliaw a nasipnget immapay kencuana.
Ket kinunana ken Abram, Pudno nga ammom a dagiti putotmo aggangannaetdanto iti daga a dida cucua, ket agservidanto cadacuada; ket parigatendanto ida cadagiti uppat a gasut a tawtawen;
Ket dayta met a nacion a pagserviandanto, siac ocomecto: ket no malpas daytoy, pumanawdanto agraman adu a sanicua.
Ngem sica mapancanto a sitatalna cadagiti ammam; maiponponcanto iti naimbag a kinalacay.
Ket iti maicappat a caputotan, agsublidanto ditoy: gapu ta saan pay a napno ti kinadakes ti Amorreo.
Ket naaramid a idi nacalneken ti init, ket nagsipnget, adtoy, ti maysa nga horno a siaasuc, ken maysa nga aluten a sidadarang a naglasat iti baet dagidiay a pisi.
Iti daydiay nga aldaw inaramid ni Jehova ti maysa a tulag ken Abram a cunana, Iti putotmo intedcon daytoy a daga manipud iti carayan ti Egipto, inggana iti carayan a dackel, ti carayan nga Eufrates:
Ti Cineo, ken ti Cenezco, ken ti Cadmoneo.
Ken ti Jeteo, ken ti Ferezeo, ken dagiti Rafeo,
Ken ti Amorreo, ken ti Cananeo, ken ti Gergeseo, ken ti Jebuseo.
Da Sarai ken Agar
Ket ni Sarai, nga asawa ni Abram, saan a nangyanac kencuana cadagiti annac: ket isu adda idi maysa nga adipenna a taga Egipto, nga agnagan iti Agar.
Ket ni Sarai kinunana ken Abram, Adtoy ita, ni Jehova pinaritannac nga aganac; dawatec kenca a sumrecca coma iti adipenco; nalabit addanto annacco kencuana
Ket immannugot ni Abram iti sao ni Sarai.
Ket ni Sarai, nga asawa ni Abram, innalana ni Agar a taga Egipto nga adipenna, iti calpasan dagiti sangapulo a tawen a pinagnaed ni Abram iti daga a Canaan, ket intedna ken Abram, nga asawana, tapno asawaenna.
Ket isu simrec ken Agar, ket nagsicug, ket idi nadlawna a masicugen nalais cadagiti matana ni apona a babai.
Ket ni Sarai kinunana ken Abram, Ti pannacalaisco maipabaclay coma kenca: insaadco ti adipenco iti barucongmo, ket idi nakitana a masicug, siac nauy-uyawac cadagiti matana: ni Jehova ocomennata coma.
Ngem ni Abram kinunana ken Sarai, Adtoy, ti adipenmo adda iti imam; aramidem kencuana dayta naimbag cadagita matam
Idin ni Sarai pinarigatna, ket isu nagtalaw iti sangoananna.
Ket ti angel ni Jehova nasaracanna iti sibay ti maysa nga ubbog ti danum iti let-ang, iti sibay ti ubbog nga adda iti dalan nga agturong idiay Sur.
Ket kinunana kencuana, Agar, adipen ni Sarai, adino ti naggapuam
ket sadino ti papanam
Ket isu kinunana, Agtalawac iti imatang ni Sarai nga apoc.
Ket ti angel ni Jehova kinunana kencuana, Agsublica ken apom, ket agpacumbabaca cadagiti imana.
Ket ti angel ni Jehova kinunana pay, Paaduecto unay ti putotmo, a dinto mabilang maipuon iti caaduda.
Ket ti angel ni Jehova kinunana, Adtoy, sica masicugca, ket aganaccanto iti maysa a lalaki; ket panaganamto iti Ismael, ta nangngeg ni Jehova ti pagelmo.
Ket isunto cas la asno a naatap iti tengnga dagiti tattao; ti imana maicaniwasto iti tumunggal tao, ket ti ima ti tumunggal tao maicaniwasto kencuana; ket agnaedto iti sangoanan dagiti isu-amin a cacabsatna.
Ket inawaganna ti nagan ni Jehova a nakisao kencuana, Sica maysaca a Dios a macakita: ta kinunana, Sias diac nakita aya ditoy ti nacakita caniac?
Gapuna a nanaganan ti bobon Beerlahai-roi; adtoy, adda iti nagbaetan ti Cades ken Bered.
Ti Pannacayanac ni Ismael.
Ket nangyanac ni Agar ken Abram iti maysa a lalaki; ket impanagan ni Abram iti anacna nga inyanac ni Agar Ismael.
Ket ni Abram nagtawen iti walopulo ket innem, idi ni Agar inyanacna ken Abram ni Ismael.
Ket idi a ni Abram nagtawen iti siam a pulo ket siam, ni Jehova nagparang ken Abram, ket kinunana kencuana, Siac ti Dios a Mannacabalin amin; magnaca iti sangoc ket awan coma ti pagcurcurangam.
Ket aramidecto ti pagtulaganta, ket pagaduencanto iti nawadwad unay.
Ket ni Abram nagpacleb: ket ti Dios nagsao kencuana, a cunana,
No maipapan caniac, adtoy, ti tulagco adda kenca, ket sicanto ti ama ti maysa a caadu a pagpagarian.
Ket dinto maawaganen ti naganmo nga Abram; ngem ti naganmo isunto Abraham; ta incabilcan nga ama dagiti adu a pagpagarian.
Ket pagbungaencanto iti nawadwad unay, ket aramidencanto a pagpagarian, ket ar-ari agtauddanto kenca.
Ket buangayecto ti pagtaluganta, ken cadagiti putotmo iti calpasam, bayat dagiti caputotanda, nga agnanayon a nomo, tapno siac ti Diosmo ken Dios dagiti putotmo iti calpasam.
Ket itedconto kenca ken iti putotmo, iti calpasam, ti daga dagiti naggangannaetam, amin ti daga a Canaan, a tagicucuaen iti agnanayon; ket siacto ti Diosda.
Ti Tulag ti Cugit
Ket ti Dios kinunana ken Abraham, Ket no maipapan kenca, ti tulagco salimetmetamto, sica ken dagiti putotmo iti calpasam, bayat dagiti caputotanda.
Daytoy ti tulagco a salimetmetanyonto, siac ken sica ken dagiti putotmo iti calpasam: tumunggal lalaki cadacayo macugitto.
Macugitcayto; ket daytoyto ti pagilasinan ti tulagta.
Ket ti adda walo nga aldawna cadacayo macugitto, amin a lallaki cadagiti caputotanyo, ti mayanac iti balay, wenno ti magatang iti pirac iti uray siasino a gangannaet, a saan a caputotam.
Ti mayanac iti balaymo, ken ti magatang iti piracmo, masapul a macugitda: ket addanto ti tulagco iti lasagyo a maipaay iti awan patinggana a panagcaycaysa.
Ket ti lalaki a di nacugit a saan a nacugit iti lasag ti akinsango a cudilna, daydiay a lalaki, maipusayto cadagiti cailianna; ti tulagco rinacracna.
Maicari ti Pannacayanac ni Isaac
Ket ti Dios kinunana ken Abraham, Ni Sarai nga asawam saanmonto a nagananen Sarai, ngem ti nagannanto Sara.
Ket bendicionacto, ket casta met nga iccancanto iti yanacna a lalaki: pudno, bendicionacto, ket isunto ti ina dagiti pagpagarian: ar-ari dagiti il-ili agtauddanto kencuana.
Idin ni Abraham nagpacleb ket nagcatawa, ket kinunana iti pusona, Ti lalaki nga sangagasut dagiti tawenna macayanacto iti maysa nga anac
Ket ni Sara, nga siam a pulo dagiti tawenna aganacto?
Ket ni Abraham kinunana iti Dios, Sapay, ta ni Ismael agbiag coma ti sangoanam!
Ket ti Dios kinunana, Pudno unay, ni Sara nga asawam mangyanacto kenca iti maysa a lalaki, ket panaganamto iti Isaac: ket patalgedacto ti tulagco kencuana, a panagcaycaysa nga agnanayon cadagiti putotna iti calpasanna.
Ket maipanggep ken Ismael, dinengngegca: adtoy, binendicionacon, ket aramidecto nga agbunga, ket pagaduecto iti dackel unay; sangapulo ket dua a pangpangolo putotennanto.
Ngem ti tulagco buangayecto ken Isaac, isu a yanacto kenca ni Sara iti daytoy a tiempo a nakedngan ti sumaruno a tawen.
Ket lineppasna ti nakisao kencuana, ket immuli ti Dios a pinanawanna ni Abraham.
Ket ni Abraham innalana ni Ismael nga anacna, ken isu-amin a nayanac iti balayna, ken amin a nagatang iti piracna, amin a lallaki iti balay ni Abraham, ket kinugitna ida iti akinsango a cudilda iti daydiay met laeng nga aldaw, cas ti panangibaga idi ti Dios kencuana.
Ket ni Abraham nagtawen iti siam a pulo ket siam idi nacugit iti akinsango a cudilna.
Ket ni Ismael nga anacna nagtawen iti sangapulo ket tallo idi nacugit iti akinsango a cudilna.
Iti daydi met laeng nga aldaw ni Abraham, nacugit ken ni Ismael nga anacna.
Ket isu-amin a lallaki iti balayna, dagiti nayanac iti balay, ken dagiti nagatang iti pirac iti gangannaet, nakipagcugitda kencuana.
Tallo nga Angel sumarungcarda ken Abraham
Ket ni Jehova nagparang kencuana iti caroblean ni Mamre, idi adda a situtugaw iti ruangan ti sapaw, iti capudot ti aldaw,
Ket intangadna dagiti matana, ket kinitana, ket, adtoy, tallo a lallaki sitatacderda idi iti sangoananna; ket idi nakitana ida napan simmabet cadacuada nanipud iti ruangan ti sapaw, ket nagrucnoy agingga iti daga,
Ket kinunana, Apoc, no ita nasaracac ti parabur cadagiti matam, dawatec kenca a dica labasan ti adipenmo:
Maala ita coma ti bassit a danum, ket buggoanyo dagiti sacsacayo, ket aginanacayo iti linong ti cayo:
Ket mangyegacto iti maysa a sangcasacmol a tinapay, ket pakirdenyo ti pusoyo; ket iti calpasanna, lumabascayto: yantangay nacadanoncayo iti adipenyo 
Ket kinunada, Aramidem cas ti sinaom.
Ket ni Abraham napan a nagdardaras ken Sara iti sapaw, ket kinunana, Agdarasca a mangisagana iti tallo a casucat ti nasayaat nga bellaay, gamayem, ket agaramidca iti tinapay.
Ket ni Abraham nagtaray iti ayan dagiti vaca, ket nangala iti maysa nga urbon a naganus ken nasayaat, ket intedna iti adipen; ket dinardarasna nga insagana.
Naicari manen ti maysa nga anac a lalaki
Ket nangala iti mantequilla ken gatas, ken ti urbon a sinaganana, ket incabilna iti sangoda; ket isu nagtacder iti sibayda iti linong ti cayo, ket nanganda.
Ket kinunada kencuana, Adino ti yan ni Sara nga asawam
Ket isu simmungbat, Adtoy, idiay sapaw.
Ket kinunana, Agpaypayso nga agsubliacto kenca iti castoy, met laeng a tiempo ket, adtoy, ni Sara nga asawam aganacto iti lalaki
Ket ni Sara nagdengngeg iti ruangan ti sapaw, nga adda iti licudanna.
Ita ni Abraham ken ni Sara lacay ken baketdan, ket adu ti napalabasdan a tawen; simmardengen ken Sara ti panagcadawyan dagiti babbai.
Ket ni Sara nagcatawa nga is-isu a cunana, calpasan a bimmaketacon agragsacacto, idinto a ni apoc lacay metten?
Ket ni Jehova kinunana ken Abraham, Apayapay nagcatawa ni Sara a cuncunana, Pudno aya nga aganacacto, ket siac baketacon?
Adda aya banag a naricut unay ken Jehova
Iti tiempo a nakedngan agsubliacto kenca, no madanon daytoy met la a tiempo, ket ni Sara addanto anacna.
Idin ni Sara naglibac a kinunana, Saanac a nagcatawa, ta nagbuteng
Ket isu kinunana, Saan: no di ket nagcatawaca.
Ket dagiti lallaki timmacderda idiay, ket kinitada ti Sodoma, ket ni Abraham kimmuyog cadacuada a nangitulod cadacuada iti dana.
Ket ni Jehova kinunana, Ilimedconto aya ken Abraham ti aramidec;
Idinto nga agbalinto a di bumurong ni Abraham a dackel ken napigsa a nacion, ket idinto a benditonto kencuana ti isu-amin dagiti nasnacion ti daga?
Ti Nakedngan iti Sodoma
Ta siac am-ammoc, nga ibilinnanto cadagiti annacna ken iti balayna iti calpasanna, ket surotenda ti dalan ni Jehova, nga aramidenda ti kinalinteg ken pangngocom; tapno tungpalen ni Jehova ken Abraham ti nasaona kencuana.
Ket ni Jehova kinunana kencuana, Agsipud ta ti ariwawa ti Sodoma ken Gomorra dackel, ken gapu ta ti basolda nacaro unay;
Umulogacto ita, ket kitaecto no cas iti ariwawada a dimmanon caniac inaramidda laeng; ket no saan, ammocto.
Ket simmina idiay dagiti lallaki ket tinurongda ti Sodoma; ngem ni Abraham nagtactacder pay laeng iti sangoanan ni Jehova.
Ket ni Abraham immasideg ket kinunana, Pucawem met aya ti nasingpet a maicanunung iti nadangkes?
Nalabit adda limapulo a nasingpet iti uneng ti ili; pucawem met, ket dicanto ispalen ti disso maipuon cadagiti limapulo a nasingpet nga addada iti unegna?
Adayu coma kenca ti panagaramid ti casta, a patayem ti nasingpet a maicanunung ti nadangkes, nga iti casta ti nasingpet maipada met ti nadangkes; adayu coma dayta kenca: Saan aya a ti Ocom ti amin a daga agaramid iti nalinteg?
Ket ni Jehova, kinunana, No masaracacto idiay Sodoma dagiti limapulo a nasingpet iti uneg ti ili, ispalecto ngarud amin daytoy a yan maipuon cadacuada.
Ket ni Abraham simmungbat ket kinunana, Adtoy ita, rinugiac ti nakisao iti Apo, uray tapucac laeng ken dapo:
Nalabit agcurangto dagiti limapulo a nasingpet: pucawemto, maipuon cadagidiay lima nga curang, ti amin nga ili
Ket kinunana, Saanconto a pucawen, no masaracac dagiti uppat a pulo ket lima a sadiay.
Ket nakisao manen kencuana, ket kinunana, Nalabit a masaracanto idiay dagiti uppat a pulo
Ket kinunana, Diacto aramiden gapu iti pateg dagiti uppat a pulo.
Ket ni Abraham kinunana, O, saan coma nga agunget ti Apo, ket agsaoacto; nalabit a masaracanto idiay dagiti tallopulo
Ket kinunana, Diacto aramiden, no masaracacto dagiti tallopulo sadiay.
Ket kinunana, Adtoy ita, naiganuatco ti nakisao iti Apoc: nalabit a masaracanto idiay dagiti duapulo
Ket kinunana, Diacto pucawen gapu cadagiti duapulo.
Ket kinunana, O saan coma nga agpungtot ita ti Apo, ket agsaoacto iti maminsan pay: nalabit masaracanto idiay dagiti sangapulo: Ket kinunana, Saanconto a pucawen gapu cadagiti sangapulo.
Ket pimmanao ni Jehova, a nalpas ti pannakisasaona ken Abraham: ket ni Abraham nagsubli iti yanna.
Dagiti Angel Sarungcaranda ti Sodoma
Ket dagiti dua nga angel dimtengda idiay Sodoma iti malem; ket ni Lot nagtugtugaw iti ruangan ti Sodoma; ket ni Lot nakitana ida, ket timmacder a sumabet cadacuada; ket intamedna ti rupana iti daga;
Ket kinunana, Adtoy ita, appoc, dawatec, cadacayo, umaycayo coma iti balay ti adipenyo, ket umyancayo, ket buggoanyo dagiti sacsacayo, ket bumangoncayto a masapa, ket mapancayo iti dalanyo
Ket kinunada, Saan; ngem agyancaminto nga agpacnag iti calzada,
Ngem inuyutanna ida iti napalalo; ket napanda kencuana ket simrecda iti balayna; ket inyaramidanna ida iti maysa a daya, ket nagluto iti tinapay a di-nalevaduraan, ket nanganda.
Ngem idi dida pay nagidda, dagiti lallaki ti ili, dagiti lallaki a taga Sodoma, bumaro man ken lumacay, amin a tattao iti amin a yan linacubda ti balay:
Ket inayabanda ni Lot, ket kinunada kencuana, Adino ti yan dagiti lallaki nga immayda kenca ita a rabii
Iruarmo ida cadacami, tapno maam-ammomi ida.
Ket rimmuar ni Lot cadacuada agingga iti ruangan, ket rinepcanna ti ruangan iti licudanna.
Ket kinunana, Cacabsatco, dawatec cadacayo, dicayo agaramid coma iti casta a dakes.
Adtoy ita, addada caniac dua nga annac a babbai a dida pay naam-ammo ti lalaki; dawatec cadacayo, palubosandac nga iyegco ida cadacayo, ket aramidenyo cadacuada ti pagayatanyo: isuna laeng a dicay aramiden cadagitoy a lallaki ti uray no ania, gapu ta immaydan iti linung ti atepco.
Ket kinunada, Aglisica
Ket kinunada manen, Daytoy maysa a tao immay nga agnaed, ket agbalinto nga ocom: ita aramidenminto kenca ti dacdakes ngem cadacuada
Ket dinarupda ti lalaki, ni Lot, ket immasidegda a mangracrac iti rikep.
Ngem dagiti lallaki inunnatda ti imada ket impasrecda ni Lot iti balay cadacuada, ket rinipcanda ti ruangan.
Ket pinabulsecda dagiti lallaki nga adda iti ruangan ti balay, ubing ken lacay, man iti casta nabannogda nga agsapsapul iti ruangan.
Naispal ni Lot
Ket dagiti lallaki kinunada ken Lot, Adda pay sabali kenca ditoy
Manugang a lalaki, ken annacmo a lallaki, ken babbai nga annacmo, ken uray siasino nga adda kenca iti ili; ipanawmo ida ditoy a disso;
Ta pucawenminto daytoy a disso, gapu ta ti ariwawada pimmigsa unay iti sango ni Jehova; ket ni Jehova imbaonnacami tapno pucawenmi ida.
Ket ni Lot pimmanaw, ket kinasaona dagiti manugangna a nangasawa cadagiti annacna a babbai, ket kinunana, Bumangoncayo, agtalawcayo itoy a disso; ta ni Jehova pucawennanto ti ili
Ngem inawatda a casla mangrabrabac.
Ket idi nagbanawagen, dagiti angel pinagdarasda ni Lot, a cunada, Tumacderca, alaem ta asawam, ken dagiti dua nga annacmo a babbai nga adda ditoy, di la ket ta mapucawca iti kinadakes ti ili.
Ngem nagmayeng; ket dagiti lallaki iniggamanda ti imana, ken ti ima ti asawana, ken dagiti imima dagiti dua nga annacna a babbai, ta ni Jehova naasi unay kencuana: ket inruarda, ket incabilda iti ruar ti ili.
Ket naaramid nga, idi nairuardan ida, kinunana, Agtalawca gapu iti biagmo; dica taliawen ti licudam, ken dica agsardeng iti amin a Tanap; agcamangca iti bantay di la ket ta mapucawca.
Ket ni Lot kinunana cadacuada, O, saan coma a casta, apoc:
Adtoy ita, ti adipenmo nacasarac iti parabur cadagiti matam, ket pinadackelmo ti caasim, nga impakitam caniac iti panangispalmo iti biagco; ket diac macatalaw a mapan idiay bantay, di la ket ta macamacamnac ti dakes, ket matayac:
Adtoy ita, daytoy nga ili asideg a pagcamangac, ket bassit, O palubosannac nga agcamang sadiay (saan aya a bassit nga ili?) ket agbiagto ti cararuac.
Ket isu kinunana kencuana, Adtoy, inanamunganca met maipuon itoy a banag, nga diac to pucawen ti ili a nasaom.
Agdarasca, agcamangca idiay; ta awanto ti mabalinco nga aramiden agingga iti macadanonca idiay
Gapu iti daytoy nanaganan ti ili iti Zoar.
Ti Pannacadadael dagiti Ciciudad ti Tanap
Ti init naglawagen iti rabaw ti daga idi ni Lot nacadanon idiay Zoar.
Idin ni Jehova pinagtudona idiay Sodoma ken Gomorra ti azufre ken apuy, a naggapu ken Jehova manipud sadi langit;
Ket dinadaelna dagidiay nga il-ili, ken amin ti Tanap, ken amin dagiti agnaed cadagiti il-ili, ken dagiti nagtubo iti daga.
Ngem ti asawana timmaliaw iti nalicudanna, ket nagbalin a teddec nga asin.
Ket iti agsapa ni Abraham napan immuli iti disso a nagyananna iti sangoanan ni Jehova:
Ket kimmita iti Sodoma ken Gomorra, ken ti amin a daga iti Tanap, ket nakitana, ket, adtoy, ti asuc ti daga nagpangato a cas la asuc ti maysa nga horno.
Ket naaramid nga, idi pinucaw ti Dios dagiti il-ili iti Tanap, ti Dios nalagipna ni Abraham, ket pinapanawna ni Lot iti tengnga ti pannacapucaw, idi rineb-bana dagiti il-ili a nagnaedan ni Lot.
Ti Pannacayanac da Moab ken Ben-ammi.
Ket ni Lot nagtalaw idiay Zoar ket nagtaeng iti bantay, agraman dagiti dua nga annacna a babbai; ta nagbuteng a nagnaed idiay Zoar: ket nagtaeng iti maysa a rukib, isu ken dagiti dua nga annacna a babbai.
Ket ti inauna kinunana iti inaudi, Ni amata lacayen, ket awanen ti lalaki iti daga a sumrec cadata cas iti cadawyan ti amin a daga:
Umayca, painumenta ni amata iti arac, ket makicaiddatanto kencuana, tapno maitaginayonta ti caputotan gapu ken amata.
Ket pinainumda ni amada iti arac iti daydi a rabii: ket simrec ti inauna, ket nakicaidda ken amana; ket isu dina naammoan idi nakicaidda, ken uray idi bimmangon ti anacna.
Ket naaramid nga iti sumono nga aldaw, kinuna ti inauna iti inaudi.
Adtoy, idi rabii calman nakicaiddaac ken amac: painumenta manen ala ti arac ita a rabii; ket sumrecca, ken makicaidda kencuana, tapno maitaginayonta ti caputotan ni amata.
Ket pinainumda manen iti arac ni amada idi a rabii: ket timmacder ti inaudi, ket nakicaidda kencuana; ket isu dina naammoan idi nakicaidda ti inacna, ken uray idi bimmangon ti inacna.
Iti casta nagsicug dagiti dua nga annac ni Lot, gapu ken amada.
Ket nangyanac ti inauna iti lalaki, ket pinanaganna iti Moab: isu ti ama agpapan ita dagiti Moabitas.
Ket ti inaudi, nangyanac met iti lalaki, ket pinanagananna iti Benami: isu ti ama nga agpapan ita dagiti annac ni Ammon.
Libacanna ni Abimelech.
Nanipud idiay nagluas ni Abraham a nagturong iti daga ti Abagatan, ket nagnaed iti nagbaetan ti Cades ken Shur; ket nagtaeng idiay Gerar.
Ket ni Abraham insaona ti maipapan ken Sara nga asawana, Isu cabsatco: ket ni Abimelech nga ari ti Gerar nagbaon, ket innalana ni Sara.
Ngem ti Dios immay ken Abimelech iti maysa a tagtagainep ti rabii ket kinunana kencuana, Adtoy, natayca a lalaki maipuon iti babai nga innalam; ta isu adda asawana.
Ngem ni Abimelech saan a dimmenna kencuana; ket kinunana, Apo, patayemto uray ti nacion a nalinteg?
Dina aya kinuna caniac, Isu cabsatco
ket ti babai, isu met laeng kinunana, Isu cabsatco a lalaki: iti kinapudno ti pusoc ken iti kinadalus dagiti imimac, inaramidco daytoy.
Ket kinuna ti Dios kencuana iti tagtagainep, Wen, ammoc nga iti kinapudno ti pusom, inaramidmo daytoy, ket tinubengca met nga agbasol iti maicaniwas caniac gapuna a diac impalubos kenca a sagidem.
Ita, ngarud, isublim ti babai ken asawana; ta daytoy ti maysa a mammadto, ket icarcararagannacanto, ket agbiagcanto: ket no dicanto isubli, ammoem a mataycanto a di bumurong, sica ken amin a tattaom.
Ket ni Abimelech bimmangon a nasapa iti bigat, ket inayabanna amin dagiti adipenna, ket imbagana amin dagitoy a banbanag cadagiti lapayagda: ket dagiti tattao nagbutengda unay.
Idin ni Abimelech inayabanna ni Abraham, ket kinunana kencuana, Ania ti inaramidmo cadacami
ket ania ti nacabasolac kenca, ta inyegmo caniac ken iti pagariac ti dackel a basol
Inaramidmo caniac dagiti aramid a dida rebbeng a maaramid.
Ket ni Abimelech kinunana ken Abraham, Ania ti nakitam tapno inaramidmo daytoy a banag?
Ket ni Abraham kinunana, Gapu ta impagarupco: 
Kinapudnona nga awan ti panagbuteng iti Dios ditoy a disso; ket patayendacto maipuon ken asawac.
Ket maysa pay, pudno a cabsatco, babai nga anac ni amac, ngem saan nga anac ni inac; ket nagbalin nga asawac:
Ket naaramid nga idi pinagbarbariwasnac ti Dios nanipud iti balay ni amac, kinunac kencuana babai, Daytoy isu ti kinaimbag nga ipaaymonto caniac: iti isu-amin a disso a papanantanto, saoem a maipapan caniac, Isu cabsatco a lalaki.
Ket ni Abimelech nangala cadagiti carcarnero, ken vacvaca, ken adadipen a lallaki ken babbai, ket intedna ida ken Abraham, ket insublina kencuana ni Sara nga asawana.
Ket ni Abimelech kinunana, Adtoy, ti dagac iti sangoanam: agtaengca iti disso a pagayatam.
Ket ken Sara kinunana, Kitaem, iniccac ni cabsatmo iti sangaribu a bagi ti pirac: adtoy, isu kenca ti maipaay a pannacaabbong cadagiti mata dagiti isu-amin a makipagyan kenca; ket cadacuada amin nalintegca.
Ket ni Abraham nagcararag iti Dios: ket ti Dios pinaimbagna ni Abimelech ken ti asawana, ken dagiti ad-adipenna a babbai, ket naganacda.
Ta ni Jehova rinipcanna amin nga aanacan iti balay ni Abimelech, maipuon ken Sara nga asawa ni Abraham.
Nayanac ni Isaac
Ket ni Jehova sinarungcaranna ni Sara cas nasaona idi, ket ni Jehova inaramidna, ken Sara cas ti incarina.
Ket nagsicug ni Sara, ket nangyanac ken Abraham iti maysa a lalaki, iti kinalacayna, idi tiempo a naituding a kinuna ti Dios kencuana.
Ket ni Abraham impanaganna iti anacna a nayanac kencuana, nga impasngay kencuana ni Sara, ti Isaac.
Ket ni Abraham kinugitna ni anacna nga Isaac idi adda walo nga alaldawnan, cas imbilin ti Dios kencuana.
Ket ni Abraham nagtawen iti sangagasut idi nayanac ni anacna nga Isaac.
Ket ni Sara kinunana, Pinagcatawanac ti Dios; ket amin a macangngeg makipagcatawadanto caniac,
Ket kinunana, Siasino ti nagsao ken Abraham, a ni Sara mamasusu cadagiti annac
ta nangyanacac kencuana ti maysa a lalaki iti kinalacayna.
Napagtalaw da Agar ken Ismael
Ket ti ubing, dimmackel ket napusot: ket inaramid ni Abraham ti dackel a daya idi aldaw a pannacapusot ni Isaac.
Ket ni Sara nakitana nga agrabrabac ti anac ni Agar a taga Egipto, nga inyanacna ken Abraham.
Gapuna a kinunana ken Abraham, Pagtalawem daytoy nga adipen a babai ken ti anacna, ta ti anac daytoy nga adipen saan a makipagtawidto iti anacco nga Isaac.
Ket daytoy namagsennaay unay ken Abraham maipuon iti anacna.
Ket ti Dios kinunana ken Abraham: Saan a macapasennaay coma kenca maipuon iti ubing ken iti adipenmo; iti amin nga ibaga kenca ni Sara, ipangagmo ti timecna; ta ken Isaac maawaganto ti caputotam.
Ket casta met ti anac ti adipen pagbalinecto a nacion, agsipud ta putotmo.
Ket ni Abraham bimmangon a nasapa iti bigat, ket nangala iti tinapay ken maysa a lalat a pagyanan ti danum, ket intedna ida ken Agar nga impacaratayna iti abagana, ket intedna kencuana ti ubing ket pinapanawna: ket pimmanaw a namagpagna iti let-ang ti Beer-seba.
Ket ti danum iti lalat naibus, ket incabilna ti ubing iti linong ti maysa a cayo a bassit.
Ket napan, ket nagtugaw iti masangoanan iti adayu iti casla madanon ti ibiat a pana: ta kinunana, Diac coma makita ti ipapatay ti ubing
Ket nagtugaw iti masangoanan, ket inyickisna ti timecna, ket nagsangit.
Ket ti Dios nangngegna ti timec ti ubing; ket ti angel ti Dios pinuccawanna ni Agar nanipud sadi langit, ket kinunana kencuana, Ania ti pagdanagam, Agar
Dica agbuteng; ta ti Dios nangngegna ti timec ti ubing iti ayanna.
Tumacderca, bangonem ti ubing ket kibinem; ta aramidecto a dackel a nacion.
Ket ti Dios linuctanna dagiti mata ni Agar, ket nakitana ti maysa a bobon ti danum; ket napan, ket pinunnona ti lalat iti danum, ket pinainumna ti ubing.
Ket ti Dios naadda iti ubing, ket, dimmackel; ket nagtaeng iti let-ang, ket nagbalin a pumapana bayat ti idadackelna.
Ket nagnaed iti let-ang ti Paran: ket ni inana inyalaanna iti asawa a taga Egipto.
Ti Tulag ti Beer-seba.
Ket naaramid nga, idi met laeng a tiempo, ni Abimelech ken ni Phicol, a capitan dagiti buyotna, nagsaoda ken Abraham, a kinunada, Ti Dios adda kenca iti amin nga aramidmo:
Ita, ngarud, sapataam caniac ditoy maipuon iti Dios a dinacto guliban, ken iti anacco, ken iti appoc: ngem cas mayannatup iti caasi nga inaramidco kenca, aramidemto caniac, ken iti daga a nagtataengam.
Ket ni Abraham kinunana, Agsapataacto.
Ket ni Abraham binabalawna ni Abimelech maipuon iti maysa a bobon ti danum, a dagiti adipen ni Abimelech inagawda a siraranggas.
Ket ni Abimelech kinunana, Diac ammo no siasino ti nangaramid iti daytoy; ket uray sica saanmo nga imbaga caniac, ket diac met na-ammoan no di laeng ita nga aldaw.
Ket nangala ni Abraham cadagiti carcarnero ken vacvaca, ket intedna ida ken Abimelech; ket isuda a dua inaramidda ti maysa a tulag.
Ket ni Abraham nangilasin ti pito a cordero a babbai iti pangenda ket naisinada.
Ket ni Abimelech kinunana ken Abraham, Ania ti caipapanan dagitoy pito a cordero a babbai nga inlasinmo?
Ket kinunana, Dagitoy pito a cordero a babbai alaemto iti biangco, tapno mangpanecnec coma caniac nga siac ti nangcali iti daytoy a bobon.
Gapuna a pinanagananna daydiay a disso iti Beer-seba; gapu ta idiay ti nagsapataanda a dua.
Iti casta nangaramidda iti tulag idiay Beer-seba; ket timmacder ni Abimelech ken ni Phicol, capitan dagiti buybuyotna, ket nagsublida iti daga dagiti Filisteos.
Ket ni Abraham nagmula ti maysa a salamagi idiay Beer-seba, ket inawaganna idiay ti nagan ni Jehova, a Dios nga agnanayon.
Ket ni Abraham nagnaed idiay daga dagiti Filisteos cadagiti adu nga aldaw.
Nasuut ni Abraham nga idatonna ni Isaac
Ket naaramid, calpasan dagitoy a banbanag, a ni Jehova sinuutna ni Abraham, ket kinunana kencuana, Abraham; ket isu simmungbat, Adtoyac.
Ket kinunana, Alaem ita ti anacmo, ti anacmo a bugbugtong, nga dongdongoen, a ni Isaac, ket inca iti daga ti Moria; ket isu idatagmo idiay nga maysa a daton a mapuuran, iti rabaw ti maysa cadagiti banbantay nga ibagacto kenca.
Ket ni Abraham bimmangon a nasapa iti bigat ken sinillaanna ti asnona, ket incuyogna dagiti dua nga babbarona, ken ni Isaac nga anacna; ket nangputed iti cayo nga agpaay iti daton a mapuuran, ket timmacder, ket napan iti disso a ti Dios imbagana kencuana.
Iti maicatlo nga aldaw, ni Abraham intangadna dagiti matana, ket nakitana ti disso iti adayo.
Ket ni Abraham kinunana cadagiti babbarona, Agyancayo ditoy agraman ti asno, ket siac ken ti ubing mapancamto idiay; ket agdaydayawcamto, ket agsublicamto cadacayo.
Ket ni Abraham innalana ti cayo a pagsungrod iti daton a mapuuran, ket impaawitna iti anacna nga Isaac; ket iniggamanna ti apuy, ken ti buneng; ket napanda a dua nagcuyog.
Ket ni Isaac kinasaona ni Abraham nga amana, ket kinunana, Amac: ket kinunana, Adtoyac, anacco
Ket isu kinunana, Adtoy ti apuy ken ti cayo a pagsungrod: ngem sadino ti yan ti cordero a maidaton a mapuuran?
Ket ni Abraham, kinunana, Ti Dios mangisagananto iti cordero a maipaay kencuana a daton a mapuuran, anacco: iti casta napanda a dua a nagcuyog.
Ket nacadanonda iti disso nga imbaga ti Dios kencuana ket ni Abraham binangonna idiay ti maysa nga altar, ket inurnosna ti cayo, ket rineppetna ni Isaac nga anacna, ket imparabawna iti altar, iti rabaw ti cayo.
Ket ni Abraham inyunnatna ti imana, ket innalana ti buneng, a pangpatayna iti anacna.
Ket ti angel ni Jehova pinuccawanna nanipud langit, ket kinunana, Abraham, Abraham: ket isu simmungbat, Adtoyac.
Ket isu kinunana, Saanmo nga idisso ta imam iti ubing, ket uray ania dica aramiden kencuana; ta ita mabigbigco a mabutengca iti Dios, yantangay dica impaidam caniac ti anacmo, ti bugbugtong nga anacmo.
Ket ni Abraham intannawagna dagiti matana, ket kimmita, ket adtoy, maysa a carnero a lalaki iti licudanna, a naisalat iti nasamec dagiti sarana; ket napan ni Abraham, ket innalana ti carnero ket impaayna a daton a mapuuran a sandi ti anacna.
Ket ni Abraham pinanagananna daydiay a disso iti Jehova-jireh: a cas masansan a masasao agpapan ita, Iti bantay ni Jehova sisasagananto.
Ket ti angel ni Jehova inayabanna ni Abraham ti capaminduana nanipud langit,
Ket kinunana, Gapu caniac met laeng sinapataac, kinuna ni Jehova, a gapu ta inaramidmo daytoy, ket dica inkedked ti anacmo, ti bugbugtong nga anacmo,
Iti panangbendicion bendicionancanto, ket iti pammaadu, paaduecto ti putotmo cas cadagiti bitbitwen ti langit, ken cas iti darat nga adda iti igid ti baybay; ket ti putotmo cucuananto dagiti ruangan dagiti cabusorna;
Ket iti putotmo mabendicionanto isu-amin dagiti nasnacion ti daga; agsipud ta tinungpalmo ti timecco.
Nagsubli ngarud ni Abraham cadagiti babbarona, ket timmacderda ket napanda a nagcucuyog idiay Beer-seba; ket nagnaed ni Abraham idiay Beer-seba.
Ket naaramid a, calpasan dagitoy a banbanag, naipacaammo ken Abraham ti damag a kinunana, Adtoy, casta met ni Milca nagpasngay cadagiti annac ken Nacor cabsatmo a lalaki:
Ni Huz inauna nga anacna a lalaki, ken ni Buz a cabsatna, ken ni Kemuel nga ama ni Aram,
Ken Chesed, ken Hazo, ken Pildas, ken Jidlaf, ken ni Bethuel.
Ket ni Bethuel pinutotna ni Rebecca; dagitoy walo inyanac ni Milca ken Nacor a cabsat ni Abraham.
Ket ti camalalana, nga agnagan ti Reuma, inyanacna met ni Taba, ken ni Gaham, ken ni Taas, ken ni Maaca.
Ti Ipapatay ni Sara
Ket sangagasut, duapulo ket pito a tawen ti panagbiag ni Sara: dagitoy dagiti tawtawen ti biag ni Sara idi.
Ket natay ni Sara idiay Kiriatharbe (a isu ti Hebron), idiay daga a Canaan: ket ni Abraham immay nga agladingit ken Sara, ket tapno sangitanna.
Ket ni Abraham timmacder a naggapu iti sango ti minatayna, ket nagsao cadagiti annac ni Heth a kinunana,
Gangannaetac ken sangsangailiac cadacayo: iccandac cadi ti maysa a disso a pagitamnan a tagicuaec cadacayo, tapno iponponco ti minatayco a maipanaw iti imatangco.
Ket dagiti annac ni Heth simmungbatda ken Abraham, ket kinunada kencuana,
Denggennacami, apoc; pagpanguloen-naca ti Dios cadacami: iti casayaatan cadagiti tanemmi iponponmo ti minataymo; awan cadacami ti mangiparitto iti tanemna, tapno iponponmo ti minataymo.
Ket ni Abraham timmacder, ket nagrucnoy cadagiti umili ti daydi a daga, cadagiti annac ni Heth.
Nagatang ti Talon sadiay Macpela
Ket nakisarita cadacuada a kinunana, No dayta ti pagayatanyo a siac iponponco ti minatayco a maipanaw caniac, denggendac, ket idawdawatdac ken Ephron nga anac a lalaki ni Seor,
Tapno itedna coma caniac ti rukib ti Macpela a cucuana, nga adda iti pungto ti talonna; babaen ti tumutop nga ibayadco itedna coma caniac a tagicuaen a pagtamnan iti nagtengngaanyo.
Daytoy nga Ephron agtutugaw idi iti tengnga dagiti annac ni Heth: ket ni Ephron a Hetheo simmungbat ken Abraham iti tallaong dagiti annac ni Heth, ken isu-amin dagiti simrec iti ruangan ti ilina, a kinunana;
Saan, apoc; denggennac; ti talon itedco kenca, ken ti rukib nga adda iti dayta itedco pay kenca; iti sango dagiti annac ti ilic itedco kenca: iponponmo ti minataymo.
Ket ni Abraham nagrucnoy iti sango dagiti umili iti daydi a daga.
Ket nakisao ken Ephron iti tallaong dagiti umili iti daydi a daga, kinunana, Ngem no anamungam, dawatec kenca, denggennac cadi: siac itedconto ti pateg ti talon; alaem caniac, ket iponponconto idiay ti minatayco.
Ket ni Ephron simmungbat ken Abraham a kinunana kencuana,
Apoc, timudennac: ti daga nga agpateg iti uppat a gasut a siclo ti pirac, ania daytoy cadata
iti casta iponponmo ti minataymo.
Ket ni Abraham impangagna ni Ephron; ket tinembeng ni Abraham ken Ephron ti pirac nga inbagana iti tallaong dagiti annac ni Heth, uppat a gasut a siclo ti pirac, cas agpagna cadagiti agtagtagilaco.
Ti Pannacaitanem ni Sara.
Iti casta ti talon ni Ephron, nga adda idiay Macpela, a sango ti Mamre, ti talon ken ti rukib nga addada idiay ken isu-amin a caycayo, nga adda iti amin a sacupna nga aglawlaw napatalgedanda.
Ken Abraham, tapno tagicuaenna iti sango dagiti annac ni Heth, iti imatang dagiti amin a simrec iti ruangan ti ilina.
Ket iti calpasan daytoy, intanem ni Abraham ni Sara nga asawana iti rukib ti talon ni Macpela iti sango ti Mamre (nga isu ti Hebron) idiay daga a Canaan.
Ket ti talon, ken ti rukib nga adda idiay, napatalgedanda ken Abraham tapno tagicucuaenna a pagtamtamnan gapu cadagiti annac ni Heth.
Ti Tulag ti Panagasawa ni Isaac ken ni Rebeca
Ket ni Abraham lacayen, ket aduanen ti tawen: ket ni Jehova binendicionanna ni Abraham iti isu-amin.
Ket ni Abraham kinunana iti adipenna, ti panglacayen ti balayna, nga agaywan iti isu-amin nga adda kencuana, Isaadmo ta imam, dawatec kenca, iti babaen ti luppoc:
Ket pagsapataencanto gapu ken Jehova, a Dios ti langit ken ti Dios ti daga, a dicanto pangasawen iti anacco cadagiti annac a babbai ti Canaan isuda a pakipagtaengac:
Ngem mapancanto iti dagac, ken cadagiti cacabagiac, ket mangalaca idiay iti asawa nga agpaay iti anacco nga Isaac.
Ket ti adipen kinunana kencuana, Nalabit ti balasang dinanto cayat ti sumurot caniac a dumanon itoy a daga: masapulco nga ipan manen ti anacmo iti daga a naggapuam?
Ket ni Abraham kinunana kencuana, Annadam ket dica ipan manen ti anacco idiay.
Ni Jehova a Dios dagiti langlangit, a nangala caniac iti balay ni amac, ken iti daga a nacayanacac, ken nagsao caniac, ken nagsapata caniac, a cunana, Iti putotmo itedconto daytoy a daga; isu ibaonnanto ti angelna iti masangoanam ket mangalacanto idiay ti asawa ti anacco.
Ket no ti babai dinanto cayat ti sumurot kenca, mawayawayaancanton itoy sapatac; isuna laeng a dicanto ipan manen idiay ti anacco.
Ket ti adipen inassadna ti imana iti baba ti luppo ni Abraham nga apona, ket nagsapata kencuana maipuon itoy a panggep.
Ket ti adipen nangala iti sangapulo a camello cadagiti camello ni apona, ket nagluas, ta addan iti imana dagiti amin a napateg a cucua ni apona: ket timmacder, ket napan idiay Mesapotamia, iti ili ni Nacor.
Ket pinagparintumengna dagiti camello iti ruar ti ili iti abay ti bobon ti danum, ti malem, nga horas ti ipapan dagiti babbai nga agsacdu.
Ket kinunana, O Jehova a Dios ni apoc nga Abraham, ibaonmo cadi caniac, dawatec kenca, ti naimbag a gasat ita nga aldaw, ket itdem ti caasi ken apoc nga Abraham.
Adtoy, sitatacderac iti abay ti ubbog ti danum: ket dagiti babbai nga annac dagiti tattao ti ili um-umayda sumacdu:
Ket maaramid coma nga ti balasang a pagcunaac, Dawatec nga ibabam cadi ta carambam, tapno uminumac; ket isu cunananto, Uminumca, ken casta met painumecto dagita camellom: ipaaymo cadi nga daytoy ti insaganam iti adipenmo nga Isaac; ket iti castoy maammoacto nga inaramidmo ti caasi ken apoc.
Ket naaramid nga, idi dina pay natuloy ti agsao, adtoy, ni Rebeca rimmuar a sibabaclay ti carambana, isu nayanac ken Bethuel, lalaki nga anac ni Milca, asawa ni Nacor, a cabsat ni Abraham.
Ket ti balasang napintas unay a mabuya, virgen, a di pay naam-ammo ti lalaki: ket simmalog iti ubbog, ket pinunnona ti carambana, ket simmang-at.
Ket ti adipen nagtaray a simmabat kencuana, ket kinunana, Dawatec kenca, painumennac cadi iti bassit a danum iti carambam.
Ket isu simmungbat, Uminumca, apoc: ket nagdaras, ket imbabana ti carambana iti imana, ket pinainumna.
Ket idi nalpasnan a pinainum, kinunana, Casta met mangalaacto ti maipaay cadagiti camellom, inggana iti dida malpas nga uminum.
Ket nagdaras, ket imbuyatna ti danum ti carambana iti pagipainuman ket nagsubli manen iti bobon a sumacdu, ket nangala iti agpaay cadagiti amin a camellona.
Ket ti lalaki minatmatanna a siuulimec, tapno maammoanna no ni Jehova pinagasatna ti dalanna, wenno saan.
Ket naaramid nga, idi dagiti camello nalpasdan nga imminum, ti lalaki nangala iti maysa a singsing a balitoc a guddua ti siclo ti timbengna, ken dua a pulceras nga agservi cadagiti im-imana a sangapulo a siclo a balitoc ti timbengda,
Ket kinunana, Siasino ti makinanac kenca
Dawatec kenca ibagam cadi caniac
Adda ayan a pagdagusanmi idiay balay ni amam?
Ket kinunana kencuana, Siac anacnac ni Bethuel lalaki nga anac ni Milca, isu nga inyanacna ken Nacor.
Kinunana pay kencuana, Casta met nga adda cadacami, idiay balay, ti garami ken adu a macan dagiti an-animal, ken ti ayan a pagdagusan.
Ket ti lalaki indumogna ti olona ket nagdaydayaw ken Jehova.
Ket kinunana, Bendito coma ni Jehova, ti Dios ni apoc nga Abraham, isu nga di nangbaybaya iti caasina ken kinapudnona iti apoc: casta met caniac, ni Jehova inturongnac iti dalan agingga iti balay dagiti cacabsat ti apoc.
Ket ti balasang nagtaray, ket inyammona iti balay ni inana, cas cadagitoy a sasao.
Ket ni Rebeca adda lalaki cabsatna nga agnagan iti Laban: isu nagtaray a napan iti lalaki idiay ubbog.
Ket naaramid nga, idi nakitana ti singsing, ken dagiti pulceras cadagiti imima ni cabsatna, ket idi nangngegna dagiti balicas ni Rebeca a cabsatna a kinunana, Casta ti kinuna caniac daydiay lalaki, immasideg iti lalaki; ket, adtoy, isu adda idi iti sibay dagiti camello idiay ubbog.
Ket kinunana, Sumrecca, sica bendito ni Jehova; apayapay sitatacderca iti ruar
ta insaganacon ti balay, ken ti disso a pagyanan dagiti camello.
Ket ti lalaki simrec iti balay, ket ni Laban inalsaanna dagiti camello, ket nangted ti garami ken ti canen a maipaay cadagiti camello, ken danum a pangbuggo cadagiti sacsacana, ken sacsaca dagiti lallaki a kimmuyog kencuana.
Ket insangoananda ti canenna: ngem kinunana, Diacto mangan agingga iti diac maibaga ti gagarac
Ket ni Laban kinunana, Agsaoca.
Ket kinunana, Siac adipennac ni Abraham.
Ket ni Jehova binendicionanna iti adu ni apoc; ket nagbalinen a dackel: ket iniccanna cadagiti carcarnero, ken vacvaca, ken pirac ken balitoc, ken ad-adipen a lallaki ken babbai, ken camcamello ken as-asno.
Ket ni Sara, nga asawa ni apoc, inyanacna idi baketen ken apoc ti maysa a lalaki, isu a nangtedanna ti amin nga adda kencuana.
Ket ni apoc pinagsapatanac a kinunana, Dicanto mangala iti babai nga asawaen ti anacco cadagiti annac a babbai dagiti taga Canaan, nga iti dagada pagnaedac:
Ngem incanto iti balay ni amac ken cadagiti cacabagiac, ket mangalacanto idiay iti asawa nga agpaay iti anacco.
Ket kinunac ken apoc, Nalabit a ti babai dinto sumurot caniac.
Ket sinungbatannac, Ni Jehova, nga iti sangona magnaac, ibaonnanto ti angelna a maicuyog kenca, ket pagasatennanto ti dalanmo; ket mangalacanto iti asawa a maipaay iti anacco cadagiti cacabagiac, ken iti balay ni amac:
No casta mawayawayaancanton iti sapatac, intono macasangpetca iti capuonac: ket no didanto ited kenca, mawayawayaancanton iti sapatac.
Ket dimtengac ita nga aldaw iti ubbog, ket kinunac, O Jehova, a Dios ni apoc nga Abraham, no sica pagasatem ita ti dalanco, isu a pagpagnaec:
Adtoy, sitatacderac iti abay ti ubbog ti danum; ket ipaaymo cadi nga ti balasang a rummuar a sumacdu, isu a pagcunaacto, Dawatec kenca, painumennac cadi ti bassit a danum ita carambam;
Ket isu cunaenanto, Uminumca, ken casta met mangalaacto ti danum nga agpaay cadagiti camellom: isu cadi daytoy ti babai nga insagana ni Jehova iti anac ti apoc.
Ket idi diac pay nalpas ti sasaoen ti pusco, adtoy, ni Rebeca rimmuar a sebabaclay ti caramba; ket simmalog iti ubbog, ket nagsacdu: ket kinunac kencuana, Dawatec kenca nga painumennac cadi.
Ket nagdaras, ket imbabana ti carambana iti abagana, ket kinunana, Uminumca, ken casta met painumecto dagiti camcamellom: ket imminumac, ken iniccanna met ti inumen dagiti camcamello.
Ket nagimtuudac, ket kinunac, Asino ti makinanac kenca
ket kinunana, Anacnac ni Betuel, lalaki nga anac ni Nacor, isu nga impasngay ni Milca, kencuana: ket incabilco ti aritos iti agongna ken pulceras cadagiti imimana.
Ket indumogco ti oloc, ket nagdaydayawac ken Jehova, ket indaydayawco ni Jehova, a Dios ni apoc nga Abraham, a nangiturong caniac iti napudno a dalan, tapno mangalaac iti babai nga anac ti cabsat a lalaki ni apoc nga agpaay iti anacna.
Ita, ngarud, no ipaayyonto ti caasi ken ti kinapudno ken apoc, ipalawagyo caniac: ket no saan, ibagayo met caniac; tapno agturongac iti macanawan, wenno iti macatigid.
Idin ni Laban ken Betuel simmungbatda ket kinunada, Ni Jehova ti naggapuan daytoy: saanmi a mabalin ti agsao kenca iti dakes wenno naimbag.
Addayta ni Rebeca iti sangoanam alaem, ket mapanca, ket isu coma ti asawa ti anac ni apom, cas sinao ni Jehova.
Ket naaramid nga, idi ti adipen ni Abraham nangngegna dagiti balbalicasda, nagrucnoy iti daga ken Jehova.
Ket ti adipen nangala cadagiti alajas a balitoc, ken alajas a pirac, ken pagananay, ket intedna ida ken Rebeca; casta met iniccanna cadagiti cucua a napateg da cabsatna ken ni inana.
Ket nanganda ken imminumda, isu ken dagiti lallaki a naicuyog kencuana, ket imyanda: ket bimmangonda iti bigat, ket kinunana, Ibaondac ken apoc.
Ket ti cabsatna ken ti inana kinunada, Makipagyan cadi ti balasang cadacami iti sumagmamano nga aldaw, uray la no sangapulo; iti calpasanna, mapanto.
Ket kinunana cadacuada, Didac tactaken, ta ni Jehova pinagasatna ti pannagnac; ibaondac a mapan ken apoc.
Ket simmungbatda, Ayabanminto ti balasang, ket agintuudcami kencuana.
Ket inayabanda ni Rebeca, ket kinunada kencuana, Mapancanto makicuyog itoy a lalaki
Ket kinunana, Mapanacto.
Ket inbaonda ni Rebeca a cabsatda a babai, ken ti yayana, ken ti adipen ni Abraham, ken dagiti taona.
Ket binendicionanda ni Rebeca, ket kinunada kencuana, Cabsatmi a babai, sica coma ti ina ti rinibribu a lacsa, ket dagiti putotmo tagicuaenda coma ti ruangan dagiti gumura cadacuada.
Ket timmacder ni Rebeca, ken dagiti babbalasangna, ket simmacayda cadagiti camello, ket sinurotda ti lalaki: ket ti adipen, innalana ni Rebeca, ket napan iti dalanna.
Ket ni Isaac naggapu iti dalan ti Beer-lahairoi; ta nagnaed iti daga ti Abagatan.
Ket napan nagpanunot ni Isaac iti away idi tagtagilineken ti init: ket intangadna dagiti matana, ket adtoy, nakitana dagiti camello sumungsungadda idi.
Ket ni Rebeca intanawagna dagiti matana, ket idi nakitana ni Isaac, dimsaag iti camello.
Ket kinunana iti adipen, Asino daytoy a lalaki a magmagna iti away tapno sumabet cadatayo
Ket ti adipen kinunana, Isu ti apoc: ket innala ni Rebeca ti dalongdongna, ket inarpawanna ti bagina.
Ket ti adipen sinaritana ken Isaac amin ti inaramidna.
Ti Panagasawada.
Ket impastrec ni Isaac ti sapaw ni inana a Sara, ket innalana ni Rebeca, ket nagbalin nga asawana; ket inayayatna: ket naliwliwa ni Isaac calpasan ti ipapatay ni inana. 
Ni Abraham ken ni Cetura
Ket ni Abraham nangasawa iti sabali, ket ti naganna Cetura.
Ket inayanacna kencuana da Zimrac, ken Joksan, ken Medan, ken Midiam, ken Isbak, ken Sua.
Ket ni Joksan pinutotna da Seba, ken Dedan
Ket dagiti annac a lallaki ni Dedan isuda Assurim, ken Letusim, ken Leummim.
Ket dagiti anac a lallaki ni Midiam: da Efa, ken Efer, ken Enoc, ken Abida, ken Eldaa
Amin dagitoy annac ida ni Cetura.
Ket ni Abraham intedna amin a cucuana ken Isaac.
Ngem cadagiti annac a lallaki dagiti camalala, nga addada ken Abraham, idi ni Abraham iniccanna ida cadagiti sagsagut; ket imbaonna ida iti adayu ken Isaac nga anacna, idi sibibiag pay, iti agpadaya, iti daga nga akindaya.
Ket dagitoy dagiti al-aldaw dagiti tawtawen ti biag a panagbiag ni Abraham sangagasut, pitopulo ket lima a tawen.
Ti Ipapatay ni Abraham
Ket ni Abraham, inyawatna ti cararuana, ket natay iti naimbag a kenalacay, lacay, ken napnoan cadagiti tawtawen, ket naitipon cadagiti cacabagianna.
Ket imponpon da Isaac ken Ismael, nga annacna a lallaki, idiay rukib ti Macpela, iti talon ni Efron nga anac a lalaki ni Zoar a Heteo, nga adda iti sango ti Mamre;
Ti daga a ginatang ni Abraham cadagiti anac ni Het: idiay ti nacaiponponan da Abraham, ken ni Sara nga asawana.
Ket naaramid nga, iti calpasan ti ipapatay ni Abraham, binendicionan ti Dios ni Isaac nga anacna: ket ni Isaac nagtaeng iti asideg ti Beer-lahairoi.
Ket dagitoy dagiti caputotan ni Ismael, anac ni Abraham, nga pinutot ni Abraham ken Agar a taga Egipto, nga adipen ni Sara:
Ket dagitoy dagiti nagnagan dagiti annac a lallaki ni Ismael, a gapu cadagiti nagnaganda, mayannurot cadagiti caputotanda: ti inauna a lalaki nga anac ni Ismael, Nabayot; ken ni Cedar, ken Adbeel, ken Mibsam,
Ken Misma, ken Duma, ken Massa,
Ken Hadad ken Tema, ken Jetur, ken Nafis, ken Cedema:
Dagitoy dagiti annac a lallaki ni Ismael, ket dagitoy dagiti nagnaganda, mayannurot cadagiti purpurocda, ken mayannatup cadagiti pagsapsapawanda; sangapulo ket dua a pangpangolo maitutop cadagiti nasnacionda.
Ket dagitoy dagiti tawtawen ti panagbiag ni Ismael, sangagasut, tallopulo ket pito a tawen: ket inyawatna ti cararuana ket natay, ket naitipon cadagiti cacabagianna.
Ket nagnaedda nanipud Havila agingga iti Shur, nga adda iti sango ti Egipto, no cas agturongca iti Asiria: isu nagnaed iti masangoanan dagiti isu-amin a cacabsatna.
Ket dagitoy dagiti capcaputotan ni Isaac, anac ni Abraham: ni Abraham pinutotna ni Isaac:
Ket ni Isaac nagtawen iti uppat a pulo idi inasawana, ni Rebeca nga anac a babai ni Betuel, nga Arameo idiay Padan-aram, ti cabsat ni Laban nga Arameo.
Ket ni Isaac nagdawat ken Jehova maipuon iti asawana, ta lupes idi ket ni Jehova inannugutna, ket ni Rebeca nga asawana nagsicug.
Ket dagiti anac nagsinnalisalda iti unegna, ket kinunana, No casta ti maaramid, casano ti panagbiagco
Ket napan a nakiuman ken Jehova.
Ket ni Jehova kinunana kencuana,
Dua a nacion addada ita tianmo,
Ket dua nga ili masinadanto ita unegmo:
Ket ti maysa nga ili napigpigsanto ngem ti sabali nga ili;
Ket ti inauna agservinto iti inaudi.
Ti Pannacayanac ni Esau ken Jacob
Ket idi nagtenganen dagiti aldaw a panaganacna, adtoy, adda dagiti singin iti tianna.
Ket immuna a rimmuar nalabaga, ket nabungon iti muldot a cas maysa a pagananay; ket pinanagananda iti Esau.
Ket calpasanna, rimmuar ti cabsatna a sicacapet ti imana iti mucod ni Esau; ket napanaganan iti Jacob: ket ni Isaac nagtawen iti innem a pulo idi inyanac ida ni Rebeca.
Ilaco ni Esau ti Kinainaunana.
Ket dimmackel dagiti ubbing: ket ni Esau nagbalin a nalaing nga mangaganup, tao ti away; ket ni Jacob lalaki a natalna, nga nagtataeng cadagiti sapsapaw.
Ni Isaac inay-ayatna ni Esau, gapu ta nagsidsida cadagiti maananupanna: ket ni Rebeca inay-ayatna ni Jacob.
Ket ni Jacob nagluto iti maysa a guisado: ket ni Esau naggapu iti away, ket nabannogan idi:
Ket ni Esau kinunana ken Jacob, Dawatec kenca nga iccannac ti canec ita guisado a nalabaga; ta sicacapsutac; gapuna a napanaganan iti Edom.
Ket ni Jacob simmungbat, Ilacom caniac ita nga umun-una ti kinainaunam.
Ket ni Esau kinunana, Adtoy, ngannganiac matay: ket ania ti pacaipaayanna caniac ti saguday ti pannacayanac?
Ket ni Jacob kinunana, Sapataam caniac ita nga aldaw; ket sinapataanna kencuana: ket inlacona ti kinainaunanna ken Jacob.
Ket ni Jacob intedna ken Esau ti tinapay ken ti guisado a lentejas; ket nangan ket imminum, ket timmacder ket napan iti dalanna: casta ti di panangipateg ni Esau ti saguday ti pannacayanacna.
Ni Isaac sadiay Gerar
Ket adda bisin idi iti daga, sangasabali pay daydi immuna a bisin, a naadda cadagiti aldaw ni Abraham
Ket ni Isaac napan ken Abimelec, ari dagiti Filisteos, idiay Gerar.
Ket ni Jehova nagparang kencuana, ket kinunana, Dica sumalog idiay Egipto; agtaengca iti daga nga ibagacto kenca:
Agnaedca iti daytoy a daga, ket siac addaacto kenca, ket bendicionancanto; ta kenca ken iti putotmo itedconto amin dagitoy a dagdaga, ket patalgedacto ti sapata nga insaptac ken Abraham nga amam;
Ket pagaduecto ti putotmo a cas cadagiti bitbitwen ti langit, ket itedconto iti putotmo amin dagitoy a dagdaga; ket amin a nasnacion iti daga mabendicionandanto iti putotmo;
Gapu ta ni Abraham impangagna ti timecco, ket tinungpalna ti patigmaanco, dagiti bilbilinco, dagiti pagalagadac ken linlintegco.
Ket ni Isaac nagnaed idiay Gerar:
Ket dagiti lallaki idiay a disso inintuudda kencuana ti maipapan iti asawana; ket kinunana, Isu cabsatco: ta nagbuteng a nagcuna, Isu ti asawac; ta kinunana di la ket ta dagiti lallaki iti disso patayendacto a maipuon ken Rebeca; gapu ta napintas ti buyana idi.
Ket naaramid idi nagnaed idiay iti nabayag, ni Abimelech, ari dagiti Filisteos, simmirpat iti maysa a tawa, ket kimmita, ket, adtoy, nakitana ni Isaac a makiayayam idi ken Rebeca nga asawana.
Ket ni Abimelec inayabanna ni Isaac, ket kinunana, Adtoy, pudno unay isu ti asawam: ket apayapay kinunam, Isu ti cabsatco
Ket ni Isaac kinunana kencuana, Gapu ta kinunac, Dila ket ta matayac maipuon kencuana.
Ket ni Abimelec kinunana, Ania daytoy nga inaramidmo cadacami
Maysa cadagiti lallaki nalaca a nakicaidda coma iti asawam, ket inyegmo coma cadacami ti babac.
Ket ni Abimelec inbilinna iti amin nga umili, a cunana, Ti sumagid itoy a lalaki wenno iti asawana mapapatayto a di bumurong.
Ket ni Isaac nagtalon idiay a daga, ket nacagunguna iti daydi a tawen ti naminsangagasut: ket binendicionan ni Jehova.
Ket ti lalaki rimmang-ay, ket dimmackel la a dimmackel agingga iti nagbalin a mannacabalin.
Ket naaddaan iti cucuana a pangpangen, ken ar-arban, ken adu a tattaona; ket dagiti Filisteos inagumanda.
Ket isu-amin a bobbobon a kinalian idi dagiti ad-adipen ni Abraham nga amana cadagiti aldawna, dagiti Filisteos ginaburanda ida, ket pinunnoda iti daga.
Ket ni Abimelec kinunana ken Isaac, pumanawca cadacami; gapu ta napigpigsacan ngem dacami.
Ket ni Isaac pimmanaw idiay, ket insaadna dagiti sapsapawna iti lobong ti Gerar, ket nagnaed idiay.
Ket ni Isaac kinalianna manen dagiti bobbobon ti danum, a binobonda idi cadagiti aldaw ni Abraham nga amana; ta dagiti Filisteos ginaburanda ida idi natayen ni Abraham: ket impanaganna cadacuada dagiti nagnagan a ni amana impanaganna idi cadacuada.
Ket dagiti ad-adipen ni Isaac nagcalida iti lobong, ket nasaracanda idiay ti maysa a bobon nga agburburayoc ti danum.
Ket dagiti paspastor a taga Gerar nakisusicda cadagiti paspastor ni Isaac, a cunada, Ti danum cucuami: ket ninaganna ti bobon iti Esek (Susic), agsipud ta nakisubangda idi kencuana.
Ket nangcalida iti sabali a bobon, ket casta met a nakisusicda manen maipuon itoy: ket pinanagananna iti Sitna (Gura).
Ket pimmanaw idiay, ket nangcali iti sabali a bobon, ket saanda a kinasusic maipuon itoy: ket pinanagananna iti Rehobot (Disso), ket kinunana, Gapu ta ita ni Jehova iniccannatayo ti disso a nawaya, ket rumang-aytayto iti daga.
Ket nanipud sadiay simmang-at sadi Beer-seba.
Ket ni Jehova nagparang kencuana iti daydi met la a rabii, ket kinunana, Siac ti Dios ni Abraham nga amam: dica agbuteng, ta siac addaac kenca, ket bendicionancanto, ket paaduecto ti putotmo maipuon ken Abraham nga adipenco.
Ket isu nangbangon idiay iti maysa nga altar, ket inawaganna ti nagan ni Jehova, ket pinatacderna idiay ti sapawna: ket sadiay dagiti ad-adipen ni Isaac nagcalida ti maysa a bobon.
Ti Tulagna ken Abimelech
Idin ni Abimelec napan kencuana nanipud Gerar, ken da Ahuzat a gayyemna, ken ni Picol a capitan dagiti buybuyotna.
Ket ni Isaac kinunana cadacuada, Apayapay immaycayo caniac, idinto a kinaguradac, ket pinapanawdac cadacayo?
Ket kinunada, Nakitami a nalawag a ni Jehova adda kenca: ket kinunami, Adda coma ita ti maysa a sapata cadatayo, dacami ken sica, ket aramidentayo coma ti maysa a tulag.
A dicanto aramiden cadacami ti dakes a cas cadacami didaca sinagsagid, ken cas ti naimbag nga inaramidmi laeng ket inbaondaca a sicacappia; sica ita ti bendito ni Jehova.
Ket inyaramidanna ida iti maysa a daya, ket nanganda ket imminumda.
Ket bimmangonda a nasapa iti bigat, ket ti maysa ken maysa nagsapatada: ket ni Isaac pinagawidna ida, ket pimmanawda a sicacappia.
Ket naaramid nga, iti daydi met la nga aldaw, immay dagiti ad-adipen ni Isaac, ket iyammoda ti maipanggep iti bobon a kinalianda ket kinunada kencuana, nasaracanmi ti danum.
Ket ninaganna iti Seba: gapu itoy ti nagan daydiay nga ili Beer-seba, agingga iti daytoy nga aldaw.
Dagiti Assawa ni Esau.
Ket idi ni Esau nagtawen iti uppat a pulo, innalana nga assawana da Judit, nga anac a babai ni Beeri a Heteo, ken ni Basemat, nga anac a babai ni Elon a Heteo:
Ket dagitoy isuda dagiti pagladladingitan dagiti panunut da Isaac ken Rebeca.
Ket naaramid nga, idi lacayen ni Isaac, ket dagiti matana nagcudrepda, iti casta dida macakita, inayabanna ni Esau nga anacna nga inauna, ket kinunana kencuana, Anacco: ket simmungbat, Adtoyac.
Ket kinunana, Adtoy ita, lacayacon, diac ammo ti aldaw nga ipapatayco.
Ita ngarud dawatec kenca alaem, dagiti igammo, ti tagubanmo ken ti baim, ket inca iti away, ket yalaannac iti ugsa;
Ket yaramidannac iti naimas a sida, cas iti gustoc, ket yegmo caniac ta canecto, tapno bendicionannaca ti cararuac, ita diac pay matay.
Ket ni Rebeca nangngegna ni Isaac idi casasaona ni Esau nga anacna
Ket napan ni Esau iti away nga aganup iti ugsa, ken yegnanto.
Ket ni Rebeca kenasaona ni Jacob nga anacna a cunana, Adtoy, nangngegco ni amam a nagsao ken Esau a cabsatmo a cuncunana,
Yegannac iti ugsa, ket yaramidannac iti naimas a sida, tapno manganac, ken bendicionanca iti sango ni Jehova ita diac pay matay.
Ita ngarud anacco, tungpalem ti saoc a cas iti ibilinco kenca.
Inca ita iti yan dagiti arban ket yalaannac sadiay cadagiti dua nga urbon a nasayaat cadagiti calding; ket aramidecto ida a naimas a sidaen ni amam, cas iti gustona:
Ket sica ipammonto ken amam, tapno agsida, ta iti casta bendicionannaca ita dipay matay.
Ket ni Jacob kinunana ken Rebeca nga inana, Adtoy, ni Esau a cabsatco tao a moldotan, ket siac taoac nga awan moldotna.
Nalabit nga aricapennacto ni amac, ket ibilangnacto a mangalal-lilaw, ket maalacto ti pannacailunodco, ket saan a pannacabendicion.
Ket ni inana kinunana kencuana, Siacto ti pacaisaadan ti pannacailunodmo Anacco; tungpalem laeng ti timecco, ket inca, ket yegmo ida caniac.
Ket napan, ket nangala, ket impanna ida ken inana: ket ni inana nagluto iti naimas a sidaen a cas iti gusto ni amana.
Ket ni Rebeca innalana dagiti casayaatan a pagananay ni Esau, nga anacna nga inauna, nga addada kencuana iti balay, ket incapetna ida ken Jacob nga inaudi nga anacna;
Ket kinawesanna iti rabaw dagiti im-imana ken iti lengngesna nga awan moldotna, iti lalat dagiti urbon dagiti calding:
Magun-od ni Jacob ti Pammendicion ni Isaac
Ket inyawatna ti naimas a sidaen ken ti tinapay, a sinaganana, iti ima ni Jacob nga anacna.
Ket isu napan ken amana ket kinunana, Amac: ket kinunana, Adtoyac; asinoca, anacco?
Ket ni Jacob kinunana ken amana, Siac ni Esau nga inauna nga anacmo; inaramidco cas iti sinaom caniac: bumangonca dawatec kenca, agtugawca ket agsidaca iti ugsac, tapno ta cararruam bendicionannac coma.
Ket ni Isaac kinunana iti anacna, Casano ti pannacasaracmo a nadaras, unay, anacco
Ket kinunana, Ta ni Jehova a Diosmo pinagasatnac.
Ket ni Isaac kinunana ken Jacob, Umasidegca, dawatec kenca, tapno aricapenca, anacco, no sica met laeng ti anacco nga Esau wenno saan.
Ket ni Jacob immasideg ken amana nga Isaac; ket isu inaricapna, ket kinunana, Ti timec isu ti timec ni Jacob, ngem dagiti im-ima isuda dagiti im-ima ni Esau.
Ket dina nalasin, ta dagiti im-imana namoldotda a cas cadagiti im-ima ni Esau: iti casta binendicionanna.
Ket kinunana, Sica ti anacco nga Esau met laeng
Ket kinunana, Siac.
Ket kinunana, Yasidegmo caniac ket agsidaac iti ugsa ti anacco, tapno bendicionannaca ti cararuac
Ket inyasidegna, ket nangan: ket inyeganna iti arac, ket imminum.
Ket ni Isaac nga amana kinunana kencuana, Umasidegca ita ket ongngoennac, anacco.
Ket immasideg, ket inongngona, nasay-upna ti angot ti cawesna, ket binendicionanna, ket kinunana,
Adtoy, ti angot ti anacco
Cas ti angot ti talon a ni Jehova bendicionanna:
Ket ti Dios itedna coma kenca ti linnaaw ti langit,
Ken ti dam-eg ti daga,
Ken kinawadwad ti trigo ken ti baro nga arac:
Agservida coma kenca dagiti il-ili,
Ken nasnacion agrucnoyda coma kenca:
Agbalinca coma nga apo dagiti cacabsatmo,
Ket agrucnoy coma kenca dagiti annac ni inam:
Mailunod coma ti tunggal maysa a mangilunod kenca, 
Ket bendito coma ti tunggal maysa a mangbendicion kenca.
Ket naaramid nga, idi ni Isaac nalpasna a binendicionan ni Jacob, ket pumampanaw ni Jacob iti sango ni Isaac nga amana, ni Esau a cabsatna simmangpet a naggapu iti paganupan.
Ket inaramidna met ti naimas a sidaen, ket inyegna ken amana; ket kinunana ken amana, Bumangon coma ni amac, ket agsida iti ugsa ti anacna, tapno ta cararuam bendicionannac coma.
Ket ni Isaac nga amana kinunana kencuana, Asinoca
Ket kinunana, Siac ti anacmo nga inauna, ni Esau.
Ket ni Isaac namigerger iti casta unay, ket kinunana, Asino, ngarud ti nangala iti ugsa, ket inyegna caniac, ket kinnanco amin itay dica pay simmangpet, ket binendicionac isu pudno a benditonto.
Idi ni Esau nangngegna dagiti sasao ni amana, nagickis iti puccaw a natbag ken nalaus a nagpait, ket kinunana ken amana, 
Bendicionannac cadi, uray siac met, O amac.
Ket kinunana, Ni cabsatmo immay a sisisicap, ket innalana ti pannacabendicionmo.
Ket kinunana, Saan aya a naimbag ti panangtawagda iti naganna a Jacob
ta ginamsawannac cadagitoy namindua a daras: innalana ti kinainaunac; ket ita, adtoy, innalana ti pannacabendicionco
Ket kinunana, Dinac tineddaan aya iti bagic a bendicion?
Ni Isaac simmungbat ket kinunana ken Esau, 
Adtoy incabilcon nga apom, ket amin dagiti cacabsatna intedco kencuana nga ad-adipen; ket insaganaac iti trigo ken baro nga arac: ket, ania ngarud ti aramidecto kenca, anacco?
Ket ni Esau kinunana ken amana, Maymaysa laeng ti pammendicionmo, ama
Bendicionannac cadi uray siac met, O amac
Ket ni Esau impigsana ti timecna ket nagsangit.
Idin ni Isaac nga amana simmungbat ket kinunana kencuana,
Adtoy, itinto nadam-eg a daga ti pagnaedam,
Ken iti linnaaw ti langit idiay ngato;
Ket gapu iti campilanmo agbiagcanto, ket agservicanto ken cabsatmo;
Ket maaramidto, nga intono macalapsutcanto,
Iccatemto ti sangolna ita lengngesmo.
Maibaon ni Jacob sadiay Padan-aram.
Agingga iti di mapucaw ti gura ni cabsatmo kenca, ken malipatanna ti inaramidmo kencuana: sa agbaonacto ket ipanawcanto sadiay: apayapay nga iti maysa nga aldaw maulilaacto cadacayo a dua?
Ket ni Rebeca kinunana ken Isaac, Maumaac iti biagco maipuon cadagiti annac a babbai ni Heth: no ni Jacob mangasawa iti maysa cadagiti annac a babbai ni Heth, cas cadagitoy annac a babai a taga ditoy a daga, ania ti pagayatac pay laeng nga agbiag?
Ket ni Isaac inayabanna ni Jacob, ket binendicionanna ket binilbilinna a kinunana, Dicanto makiasawa cadagiti annac a babbai ti Canaan.
Tumacderca, ket inca idiay Padan-aram iti balay ni Bethuel, ama ni inam; ket mangasawaca sadiay cadagiti annac a babbai ni Laban a cabsat a lalaki ni inam.
Ket ti Dios a Mannacabalin amin bendicionannaca coma, ket pagbungaennaca, ket pagaduennaca tapno sica agbalinca a bunggoy dagiti inilin-ili;
Ket itdenna coma kenca ti bendicion ni Abraham, kenca ken cadagiti putotmo a mairanud kenca; tapno tawidem ti daga a paglaslasatam, a ti Dios intedna ken Abraham.
Ket ni Isaac pinalubosanna ni Jacob: ket napan idiay Padan-aram ken Laban anac ni Bethuel nga Sirio a cabsat a lalaki ni Rebeca, nga ina ni Jacob ken ni Esau.
Ngarud, ni Esau nakitana nga binendicionan ni Isaac ni Jacob ken imbaonna sadiay Padan-aram, tapno mangasawa idiay; ket idi nga binendicionanna, imbilinna kencuana a kinunana, Dicanto makiasawa cadagiti annac a babbai ti Canaan;
Ket casta a ni Jacob nagtulnog cada amana ken ni inana, ket napan sadiay Padan-aram:
Ket ni Esau nakitana a dagiti annac a babbai ti Canaan saanda a nacaay-ayo ken amana nga Isaac;
Ket ni Esau napan ken Ismael, ket inasawana ni Mahaleth, anac a babai ni Ismael, nga anac ni Abraham, cabsat a babai ni Nabaioth, mainayon pay dagiti assawana nga addada kencuana.
Ti Parmata ni Jacob sadi Betel
Ket ni Jacob pimmanaw sadi Beer-seba, ket napan idiay Haran.
Ket nacatumpung iti maysa a disso, ket imyan sadiay, ta limneken ti init; ken nangala iti maysa a bato sadiay a disso, ket incabilna iti baba ti olona, ket nagidda tapno maturog sadiay.
Ket nagtagainep; ket, adtoy, maysa nga agdan naipatacder iti daga, ket ti murdongsa tumucno sadi langit; ket, adtoy, dagiti an-angel ti Dios nga umululida ken bumabbabada kencuana.
Ket, adtoy, ni Jehova nagtacder iti rabawna ket isu kinunana, Siac ni Jehova, a Dios ni Abraham, nga amam, ken ti Dios ni Isaac: ti daga a nagiddaam itdecto kenca ken cadagiti caputotam;
Ket dagiti putotmo casdanto cadagiti taptapuc ti daga, ket agwarascanto iti laud, ken iti daya, ken iti amianan, ken iti abagatan: ket amin dagiti famfamilia ditoy lubong mabendicionandanto kenca ken cadagiti putotmo.
Ket, adtoy, addaac kenca, ket aywanamanto iti uray sadino a papanam, ket isublicanto ditoy a daga; ta dicanto baybayan, agingga iti diac matungpal ti sinaoc kenca.
Ket ni Jacob nacariing iti turogna, ket kinunana, Pudno unay a ni Jehova adda ditoy a disso; ket siac saanco nga ammo idi.
Ket nagbuteng, ket kinunana, Ania ketdin a nacaam-amac daytoy a disso
saan a sabali no di ti balay ti Dios, ket daytoy ti ruangan ti langit.
Ket ni Jacob nagparbangon iti bigat, ket innalana ti bato a nagpungananna, ket pinatacderna a teddec, ket imbuyatna ti lana iti rabawna.
Ket pinanagananna ti nagan daydi a disso iti Bethel: ngem ti nagan ti ili Luza idi unana.
Ket ni Jacob nagcari iti maysa a cari, ket kinunana, No addanto coma ti Dios caniac, ket saluadannacto iti daytoy a dalan a papanac, ket iccannacto iti taraonco ken pagananay a pagcawesco,
Tapno agsubliac a sicacappia idiay balay ni amac, ket ni Jehova isunto ti Diosco,
Daytoy a bato, ngarud, a pinatacderco a teddec, isunto ti balay ti Dios: ket cadagiti amin nga itedmonto caniac, itdecto a di agcurang ti apagcapulloda kenca.
Idin ni Jacob nagtuloy iti dalanna ket nacadanon iti daga dagiti annac ti daya.
Ket kimmita ket, adtoy, maysa a bobon iti cataltalonan, ket adtoy, tallo a pangen dagiti carcarnero agid-iddada iti sibayna; ta iti daydi a bobon ti nagpapainumanda cadagiti an-animal: ket dackel ti bato iti ngarab ti bubon idi.
Ket inurnongenda amin sadiay dagiti pangpangen: ket ligsayenda idi ti bato iti ngarab ti bobon ken pinainumda dagiti carcarnero, sada insubli manen ti bato iti ngarab ti bobon.
Ket ni Jacob kinunana cadacuada, Cacabsatco, Tagaanocayo
Ket simmungbatda, Taga Harancami.
Ket kinunana cadacuada, Amammoyo ni Laban nga anac ni Nacor
Ket kinunada, Am-ammomi.
Ket kinunana cadacuada, Naimbag ti casasaadna
Ket kinunada, Naimbag ti casasaadna: ket, adtoy, ni Raquel nga anacna a babai umay a cacuyogna dagiti carcarnero.
Ket kinunana, Adtoy, aldaw pay laeng, ket di pay met panangapon cadagiti an-animal: painumenyo dagiti carcarnero, ket incayo ipaarab ida.
Ket kinunada, Dicami mabalin, agingga iti di mapagtitipon amin dagiti ipastoran, ket ligsayenda ti bato iti ngarab ti bobon; sa painumenmi dagiti carcarnero.
Idinto a makisasao pay laeng cadacuada, ni Raquel immay agraman dagiti carcarnero ni amana; ta isu idi ti agipapaarab.
Ket naaramid nga, idi nakita ni Jacob ni Raquel nga anac a babai ni Laban, a cabsat ni inana, ken dagiti carcarnero ni Laban a cabsat a lalaki ni inana, immasideg ni Jacob, ket linigsayna ti bato iti ngarab ti bobon, ket pinainumna ti arban ni Laban a cabsat ni inana.
Ket ni Jacob inagcanna ni Raquel, ket impigsana ti timecna, ket nagsangit.
Ket ni Jacob imbagana ken Raquel nga isu ti cabsat ni amana, ket anac ni Rebeca: ket isu nagtaray a nagpadamag ken amana.
Ni Laban awatenna
Ket naaramid nga, idi ni Laban nangngegna dagiti damdamag ni Jacob nga anac ti cabsatna a babai, nagtaray a simmabat kencuana, ket inaracupna nga inagcan, ket insangpetna iti balayna
Ket sinaritana ken Laban isu-amin dagitoy a banbanag.
Ket ni Laban kinunana kencuana, Agpayso unay a sica ti tulangco ken lasagco
Ket nakipagyan kencuana iti nacabulan.
Ket ni Laban kinunana ken Jacob, Gapu ta sica ti cabsatco, pagserviannac ngata nga awan tangdanmo
Ibagam caniac, anianto ti tangdanmo?
Ket ni Laban adda idi dua nga annacna a babbai; ti nagan ti inauna Lea, ket ti nagan ti inaudi Raquel.
Ket dagiti mata ni Lea natarnawda idi; ngem ni Raquel naimnas ken nasayaat ti langana.
Ket ni Jacob inayatna ni Raquel; ket kinunana, Agserviacto kenca bayat iti pito a tawen gapu ken Raquel nga anacmo a babai nga inaudi.
Ket ni Laban kinunana, Nasaysayaat nga isu itdec kenca ngem ti itedco iti sabali a lalaki: makipagtaengca caniac.
Ket ni Jacob nagservi gapu ken Raquel bayat iti pito a tawen; ket bassit la nga aldaw ti nangipapananna, gapu ta isu ti pagay-ayatanna idi.
Ni Jacob asawaenna ni Lea ken ni Raquel
Ket ni Jacob kinunana ken Laban, Itedmo caniac ti asawac, ta nalpasen ti aldawco, tapno makipagnaedac kencuana.
Ket ni Laban inommongna amin a lallaki idiay a disso, ket nagdaya.
Ket naaramid iti rabii nga innalana ni Lea nga anacna, ket intedna ken Jacob; ket simrec kencuana.
Ket ni Laban intedna ni Zilpa nga adipenna a tagabuen ni anacna a Lea.
Ket naaramid iti bigat nga, adtoy, isu idi ni Lea: ket ni Jacob kinunana ken Laban, Ania daytoy nga inaramidmo caniac
saan aya a nagserviac kenca maipanggep ken Raquel
ania ngarud ti gapuna nga inallilawnac?
Ket ni Laban simmungbat, Saan a maaramid ti casta ditoy ayanmi, nga ited nga umun-una ti inaudi ngem ti inauna.
Panungpalem pay ti daytoy a lawasna, ket sa itedminto pay ni Raquel kenca, nga iserviam manen caniac iti sabali a pito a tawen.
Ket ni Jacob inaramidna a casta, ket tinungpalna ti lawas ni Lea: ket ni Laban intedna ni Raquel nga anacna nga inasawa ni Jacob.
Ket ni Laban, intedna ken Raquel nga anacna, ni Bilha nga adipenna tapno pannacaubingna.
Ket simrec met ken Raquel, ket inayatna a nangnangrona pay ngem ni Lea, ket inservianna manen iti sabali a pito a tawen.
Ket ni Jehova nakitana a ni Lea magurgura idi, gapuna a linuctanna ti aanacanna: ngem ni Raquel lupes idi.
Ket ni Lea nagsicug ket naganac iti maysa a lalaki, ket pinanagananna iti Ruben: ta kinunana, Gapu ta ni Jehova nakitana ti lidayco; itatta ni asawac ayatennacto.
Ket nagsicug manen, ket naganac iti lalaki: ket kinunana, Gapu ta ni Jehova nangngegna a siac caluclucsawdac, intedna met caniac daytoy nga anac: ket impanaganna ti nagan a Simeon.
Ket nagsicug manen, ket naganac iti maysa a lalaki; ket kinunana, Ita itoy a daras makitiponto caniac ni asawac, ta inyanacac iti tallo a lallaki: gapuna nga intedna a naganna ti Levi.
Ket nagsicug manen, ket naganac iti maysa a lalaki: ket kinunana, Itoy a daras daydayawecto ni Jehova: gapuna nga impanaganna ti naganna a Juda, ket simmardengen a naganac.
Ket ni Raquel idi naimatanganna a di nangyanac ken Jacob, immapal ken cabsatna a babai; ket kinunana ken Jacob, Iccannac iti annac, ta no saan, matayac.
Ket ni Jacob nacapungtot ken Raquel: ket kinunana, Siac aya ti sumucat iti Dios, a nangtuben iti tianmo?
Ket ni Raquel, kinunana, Adtoy, ni adipenco a Bilha, sumrecca kencuana, tapno aganacto iti rabaw dagiti tumtumengco, ket magun-odco met dagiti annac gapu kencuana.
Ket intedna kencuana ti adipenna a Bilha nga asawaenna: ket ni Jacob simrec kencuana.
Ket ni Bilha nagsicug ket nangyanac ken Jacob iti maysa nga anac a lalaki.
Ket ni Raquel kinunana, Ti Dios inocomnac ket dinengngegna met ti timecco, ket iniccannac iti maysa nga anacco: gapuna a pinanagananna iti Dan.
Ket ni Bilha nga adipen ni Raquel nagsicug manen, ket inyanacna ti maicadua a lalaki nga anac ken Jacob.
Ket ni Raquel kinunana, Cadagiti pannakibacal a siiingel nakibacalac ken cabsatco a babai, ket inabacco: ket impanaganna ti Nephtali.
Idi nadlaw ni Lea a simmardeng nga aganac, innalana ti adipenna a Zilpa; ket impaasawana ken Jacob.
Ket nangyanac ni Zilpa, nga adipen ni Lea, ken Jacob iti maysa a lalaki.
Ket ni Lea kinunana, Nagasat
Ket pinanagananna iti Gad.
Ket ni Zilpa, nga adipen ni Lea, nangyanac ken Jacob iti maicadua a lalaki.
Ket ni Lea kinunana, Nagasatac
ta cunanto dagiti annac a babbai a nagasatac: ket impanaganna iti Aser.
Ket ni Ruben napan idi tiempo a panagani iti trigo, ket nasaracanna dagiti mandragoras cadagiti taltalon, ket insangpetna ida ken ni Lea, nga inana
Ket ni Raquel kinunana ken Lea, Dawatec kenca nga iccannac coma cadagiti mandragoras ni anacmo.
Ket isu simmungbat, Bassit pay laeng a banag ti panangalam idi ken asawac
ket alaem manen dagiti mandragoras ni anacco
ket ni Raquel kinunana, Iti casta makicaiddanto kenca no rabii, a supapac dagita mandragoras ni anacmo.
Ket ni Jacob naggapu iti talon iti malem, ket rimmuar a simmabet kencuana ni Lea, ket kinunana, sumreccanto caniac; ta pudno nga inabanganca maipanggep cadagiti mandragoras ni anacco
Ket nakicaidda kencuana idi a rabii.
Ket ti Dios dinengngegna ni Lea, ket nagsicug, ket inyanacna ken Jacob ti maicalima nga anac a lalaki.
Ket ni Lea kinunana, Ti Dios intedna ti gungonac, gapu ta intedco ti adipenco ken asawac: ket pinanagananna iti Isacar.
Ket ni Lea nagsicug manen, ket inyanacna ti maicanem nga anac a lalaki ken Jacob.
Ket ni Lea kinunana, Ti Dios iniccannac ti nasayaat a sab-ong; gapu itoy makipagnaedto caniac ni asawac, ta inyanacac cadagiti innem nga annac a lalaki: ket pinanagananna iti Zabulon.
Ket iti calpasanna naganac iti maysa a babai, ket ninaganna iti Dina.
Ket ti Dios linagipna ni Raquel, ket ti Dios impangagna, ket linuctanna ti aanacanna.
Ket nagsicug, ket naganac iti lalaki, ket kinunana, Iniccat ti Dios ti pacaibabainac.
Ket pinanagananna iti Jose, a kinunana, Nayonan coma caniac ni Jehova ti sabali nga anac a lalaki.
Ket naaramid nga, idi ni Raquel inyanacna ni Jose, ni Jacob kinunana ken Laban, Palubosannac, ta innacon idiay dissoc, ken sadiay dagac.
Itedmo caniac dagiti assawac ken dagiti annacco, isuda a nateggedac kenca, ket palubosannac: ta ammom ti panagservic nga inaramidco kenca.
Ket ni Laban simmungbat kencuana, No ngarud, nacasaracac iti parabur cadagiti matam, agurayca: ta nasuutco a binendicionannac ni Jehova gapu kenca.
Ket kinunana, Kedngam ti gungonam, ket siac itdecto.
Ket ni Jacob kinunana: Sica ammom no casano ti panagservic kenca, ket no casano met ti pannacataraken dagiti an-animalmo maipuon caniac.
Ta bassit ti adda a cucuam idi awanac pay, ket immadu iti casta unay a nagwadwad; ket ni Jehova binendicionannaca iti uray ania man a papanac: ket ita intonano ti panagbannogco iti maipaay iti balayco?
Ket isu kinunana, Ania ti itedconto kenca
ket ni Jacob kinunana, Awanto ti itedmo caniac: no ipaaymo caniac daytoy, agsubliacto manen a mangipaarab ti pangen ken agbantay cadacuada.
Siac innacto ita nga aldaw cadagiti amin a pangpangenmo, tapno iccatecto sadiay amin nga an-animal a labang ken adda turicturicda, ken amin a carcarnero a nangisit cadagiti carcarnerom, ken dagiti labang ken adda turicturicda cadagiti calcalding: ket dagitoy ti gungonacto.
Ket ti calintegac agsungbatto intono sabali nga aldaw no umaycanto a maipapan ti gungonac nga adda iti sangoanam: amin dagiti saan a labang ken awan turicturicda cadagiti calcalding, ken saan a nangisit cadagiti carcarnero, a matumpungan caniac, maipabasolto a tinacawco.
Ket ni Laban kinunana, Adtoy, sapay coma ta casta cas iti panagsaom.
Ket inlasinna idi nga aldaw dagiti calcalding a lallaki a labang ken adda turicturicda, ken amin a calcalding a babbai a labang ken naturturican, amin nga adda purawpurawda, ken amin a nangisit cadagiti carcarnero, ket inyawatna ida iti ima dagiti annacna a lallaki;
Ket incabilna tallo nga aldaw a pagnaen iti nagbaetanda isu ken ni Jacob: ket ni Jacob inpapaarabna dagiti dadduma a pangpangen ni Laban.
Ket ni Jacob nangala cadagiti rawrawis ti alamo a naata, ken almendra ken castano; ket sinalapsapanna ti dadduma nga ukis agingga iti rimmuar a napuraw unay dagiti rawrawis.
Ket incabilna dagiti rawrawis, a sinalapsapanna, cadagiti liblibsong iti yan a paginuman dagiti carcarnero, iti sangoanan dagiti pangpangen; ket nagsicugda idi napanda naginum.
Ket nagsicugda dagiti pangpangen iti sangoanan dagiti rawrawis, ket dagiti ar-arban nangyanacda cadagiti garitgaritan, labang, ken turicturican.
Ket ni Jacob insinana dagiti ur-urbon a carcarnero, ket incabilna ida cadagiti pangpangenna, dagiti garitgaritan ken amin dagiti nangisit iti pangen ni Laban: ket inlasinna dagiti pangpangenna met laeng, ket dina intipon ida iti pangen ni Laban.
Ket naaramid nga, idi dagiti napigpigsa iti pangen nagsicugda, incabil ni Jacob dagiti rawrawis iti sango dagiti mata dagiti pangpangen idi yan dagiti liblibsong, tapno agsicugda iti baet dagiti rawrawis;
Ngem no nacapuy dagiti an-animal, saanna nga incabil dagiti rawrawis; iti casta dagiti nacapcapuy isuda idi ti cucua ni Laban, ket dagiti napigpigsa cucua idi ni Jacob.
Ti Irarang-ayna.
Ket ti lalaki dimmackel iti casta unay, ket aduda idi dagiti carcarnerona, ken ad-adipen a babbai ken ad-adipen a lallaki, ken camcamello ken as-asno.
Ket ni Jacob nangngegna dagiti sasao dagiti annac a lallaki ni Laban, a cuncunada, ni Jacob innalana amin a cucua ni amatayo; ket dagiti cucua idi ni amatayo dagiti nacaigapuan daytoy a dayaw.
Ket ni Jacob nakitana ti rupa ni Laban, ket, adtoy, saan nga agparang kencuana a cas idicua.
Ket ni Jehova kinunana ken Jacob, Agsublica iti daga dagiti dadackelmo, ken cadagiti cacabagiam; ket siaaddaacto kenca.
Ket ni Jacob nangbaon ket pinaayabanna da Raquel ken ni Lea idiay talon a yan dagiti pangpangenna,
Ket kinunana cadacuada, Siac makitac ti rupa ni amayo, nga isu saan nga agparang caniac a cas idicua; ngem ti Dios ni amac nakipagyan caniac.
Ket dacayo ammoyo nga iti amin a pigsac nagserviac ken amayo.
Ket ni amayo inulbodnac, ket iti naminpulo daras sinuctanna ti tangdanco; ngem ti Dios dina impalubos kencuana nga agaramid caniac iti dakes.
No isu kinunana a castoy, Dagiti labang isudanto ti gungonam; iti casta amin a pangpangen aganacda idi iti labang: ket no kinunana a castoy
Iti castoy ti Dios iniccatna dagiti an-animal ni amayo, ket intedna ida caniac.
Ket naaramid nga iti tiempo ti panagsicug dagiti an-animal, intangadco dagiti matac, ket nakitac iti parmata, ket adtoy, nakitac a dagiti lallaki, kinalay-atda dagiti babbai, garitgaritanda, labang, ken turicturican idi.
Ket ti angel ti Dios kinunana caniac iti tagainep, Jacob: ket kinunac, Adtoyac.
Ket kinunana, Itangadmo ita dagiti matam, ket kitaem: amin dagiti lallaki a cumalay-at cadagiti babbai isuda garitgaritan, labang, ken turicturicanda: ta siac nakitac idi amin nga aramiden ni Laban kenca.
Siac ti Dios ti Bethel, isu a nanglanaam iti bato, isu a nagcariam caniac iti cari: tumacderca ita, ket pumanawca ditoy a daga, ket inca agsubli iti daga a nacayanacam.
Ket ni Raquel ken ni Lea simmungbatda ket kinunada kencuana, Adda ngata pay bingaymi wenno tawidmi idiay balay ni amami?
Saancam aya a maibilang a gangannaet kencuana
ta inlaconacami ket kinnanna met a naminpinsan amin a piracmi.
Ta amin dagiti kinabacnang nga iniccat ti Dios ken amami, isuda dagiti cucuami ken cucua dagiti annacmi: ita ngarud, aramidem ti uray ania a sinao ti Dios kenca.
Ni Jacob pumanaw a sililimed a mapan idiay Canaan
Idin ni Jacob timmacder, ket insacayna dagiti annacna ken dagiti assawana cadagiti camcamello;
Ket intalawna amin dagiti an-animalna, ken amin a cucuana nga inurnongna, dagiti an-animal a nagun-odna, nga inummongna idiay Padan-aram, tapno mapan ken Isaac nga amana idiay daga a Canaan.
Ket ni Laban napanna idi pinukisan dagiti carcarnerona: ket ni Raquel tinacawna dagiti ladladawan a pagcararagan a cucua idi ni amana.
Ket ni Jacob naglibas ken Laban a Sirio, a gapu iti dina panangyammo iti ipapanawna.
Casta ti panagtalawna idi agraman amin nga adda kencuana; ket timmacder, ket nagbaliw iti Carayan, ket nagturong idiay bantay ti Galaad.
Ket naipadamag ken Laban, iti maicatlo nga aldaw, ti panagtalaw ni Jacob.
Ket innalana dagiti cacabsatna a cadduana a nangsurot kencuana, ket nagpito nga aldawda a nagna; ket nacamacamma idiay bantay ti Galaad.
Ket ti Dios immay iti maysa a tagainep ti rabii ken Laban a taga Siria, ket kinunana kencuana, Aluadam ta dica agsao ken Jacob iti naimbag wenno dakes.
Ket ni Laban nacamacamna ni Jacob
Ket ni Jacob imbangonna ti sapawna iti bantay: ket ni Laban nagsardeng agraman dagiti cacabsatna idiay bantay ti Galaad.
Ket ni Laban kinunana ken Jacob, Ania ti inaramidmo, ta linibasannac, ket impanmo dagiti annacco a casda la caycayaw iti campilan?
Apayapay a pimmanawca iti nalimed, ket linibasannac, ket dica inbagbaga caniac, ta pinalubosanca coma a siraragsac a nacancantaan, a natamtamboran, ken naharharpaan;
Ket dica impaagec caniac dagiti annacco a lallaki ken babbai
ita minamauyong ti inaramidmo.
Adda ti pannacabalin iti imac nga mangranggas kenca: ngem ti Dios ni amam sinaona caniac idi rabii, a kinunana, Aluadam ta dica agsao ken Jacob iti naimbag man wenno dakes.
Ket ita, nupay no cayatmo ti mapan, gapu ta mailiwca iti balay ni amam, apayapay ngarud a tinacawmo dagiti didiosco?
Ket ni Jacob simmungbat ken Laban ket kinunana, Gapu ta agbutengac idi: ta kinunac, Amangan la ket no agawenna caniac dagiti annacna a babbai.
Iti pacasaracam cadagita didiosmo, saanto nga agbiag: iti sango dagiti cacabsatta kitaem ti cucuam nga adda caniac, ket alaem
Ta ni Jacob saanna nga ammo a ni Raquel tinacawna ida.
Ket ni Laban simrec iti sapaw ni Jacob, ken iti sapaw ni Lea, ken iti sapaw dagiti dua nga ad-adipen a babbai; ngem awanda a nasaracanna
Ket rimmuar iti sapaw ni Lea, ket simrec iti sapaw ni Raquel.
Ket ni Raquel innalana idi dagiti didios ket incabilna ida iti pasanga ti camello, ket nagtugawanna ida
Ti Sungbat a sipupungtot ni Jacob
Ket ni Jacob nagpungtot, ket binabalawna ni Laban: ket ni Jacob simmungbat ket kinunana ken Laban, Ania ti salungasingco
ania ti basolco a nangcamatam caniac a sidadaras?
Icabilmo iti sango dagiti cacabsatco ken cacabsatmo tapno ocomendata nga agpadpada.
Cadagitoy duapulo a tawen nakipagyanac kenca; dagiti carcarnero ken calcaldingmo a babbai saanda a naalisan, ket diac nangan cadagiti lallaki dagiti pangpangenmo.
Ti pinatay dagiti narungsot nga animal, diac impasang kenca; siac ti naglac-am iti nadadael; dagiti natacaw iti aldaw man wenno rabii, iti imac ti nagsapulam.
Ti Tulag sadiay Galaad.
Ket ni Laban simmungbat ket kinunana ken Jacob, Dagiti annac a babbai annacco ida, ken dagiti ubbing ubbingco ida, ket dagiti ar-arban ar-arbanco ida, ket amin a makitam cucuac: ket cadagitoy annacco a babbai, ania ti mabalinco nga aramiden caduacuada ita wenno cadagiti annacda nga impasngayda?
Umayca ngarud ita, agcallaysata coma, siac ken sica; ket agservi coma a pammanecnec cadata.
Ket ni Jacob nangala iti maysa a bato, ket binangonna a teddec.
Ket ni Jacob kinunana cadagiti cacabsatna, Agummongcayo cadagiti batbato; ket nangalada cadagiti batbato, ket inaramidda a bunton: ket nanganda sadiay iti abay ti bunton.
Ket ni Laban pinanagananna iti Jegar-Sahadutha: ngem ni Jacob ninaganna iti Galaad.
Ket ni Laban kinunana, Daytoy a bunton isu ita ti pamanecnec cadata
Gapuna a napanaganan iti Galaad:
Ken Mizpa, ta kinunana, Ni Jehova agsiput coma iti nagbaetanta no masina ti maysa ken maysa cadata.
No paldaangem dagiti annacco, ken no mangalaca pay iti babai a sabali nga inayon cadagiti annacco a babbai, awan tao nga adda cadata; kitaem, ti Dios isu ti sacsita iti nagbaetanta.
Ket ni Laban kinunana ken Jacob, Adtoy ti bunton, ket adtoy ti teddec, a binangonco nga agservi cadata.
Panecnecan coma daytoy a bunton, ket pagpanecnec coma daytoy a teddec a diacto aglabes itoy a bunton tapno agranggasac kenca, ken dicanto met aglabes itoy a bunton ken itoy a teddec tapno agranggasca caniac.
Ti Dios ni Abraham, ken ti Dios ni Nacor, ti Dios ni amada, ocomennata coma
Ket ni Jacob nagsapata gapu iti Buteng ni Isaac nga amana.
Ket ni Jacob nagaramid ti maysa a daton idiay bantay, ket inayabanna dagiti cacabsatna tapno manganda iti tinapay: ket nanganda iti tinapay ket imyanda idiay bantay.
Ket ni Laban bimmangon a nasapa iti bigat ket inagcanna dagiti annacna a lalaki ken babbai, ket binendicionanna ida: ket nagluas ni Laban, ket nagsubli idiay taengna.
Ni Jacob sadiay Mahanaim
Ket ni Jacob tinuloyna ti nagna, ket dagiti an-angel ti Dios simmabatda kencuana.
Ket ni Jacob kinunana idi nakitana ida, Dagitoy isuda dagiti buybuyot ti Dios: ket pinanagananna ti disso iti Mahanaim.
Ti Panagbuteng ni Jacob ken Esau
Ket ni Jacob inbaonna nga umun-una dagiti mangyammo ken Esau a cabsatna idiay daga ti Seir, a talon ni Edom.
Ket binilinna ida a kinunana, Saoenyonto ken apoc nga Esau ti castoy: Castoy ti sinao ni adipenmo a Jacob, Nakicabbalayac ken Laban, ket nakipagtaengac agpapan ita:
Ket adda vacvacac ken as-asno, ken pangpangen, ken ad-adipen a lallaki ken ad-adipen a babbai: ket pinaibagac ken apoc, tapno masaracac ti parabur iti imatangmo.
Ket dagiti nangyammo nagsublida ken Jacob a kinunada, Nacagtengcami ken cabsatmo nga Esau, ngem umay metten sumabet kenca agraman cadagiti uppat a gasut a lallaki a cacuyogna.
Iti casta ni Jacob nagbuteng iti dackel unay ken nadanagan: ket bininglayna dagiti tattao nga adda kencuana, ken dagiti carcarnero, ken calcalding, ken dagiti vacvaca, ken dagiti camcamello, iti dua a bunggoy;
Ket kinunana, No umay ni Esau iti umuna a bunggoy, ket cabilenna, ti matda a bunggoy ngarud macaliclicto.
Ket ni Jacob kinunana, O Dios ni amac nga Abraham, ken Dios ni amac nga Isaac, O Jehova a nagcuna caniac, Agsublica idiay dagam ken cadagiti cacabagiam ket aramidecto kenca ti naimbag:
Diac maicari iti cabassitan cadagiti kinamanagayatmo ken iti amin a kinapudno nga inaramidmo nga impaay itoy adipenmo; ta iti la sarucodco ti kinaduac idi naglasatac ditoy Jordan; ket ita nagbalinac a dua a bunggoy.
Dawatec kenca, isalacannac, iti ima ni cabsatco, iti ima ni Esau: ta cabutengco di la ket ta umay ket sugatennac, ken ti ina ken dagiti annac.
Ket sica sinaom, Di bumurong a paimbagencanto, ket aramidecto a ti putotmo cas la darat ti baybay, a di mabilang gapu iti caadu.
Ket imyan sadiay iti daydi a rabii, ket nangala cadagiti cucuana ti sagut nga ipaayna ken cabsatna nga Esau:
Duagasut a calcalding a babbai ken duapulo a calcalding a lallaki, duagasut a carcarnero a babbai ken duapulo a carcarnero a lallaki,
Tallopulo a camcamello nga agpasuso agraman ur-urbonda, uppat a pulo a vacvaca a babbai ken sangapulo a vacvaca a lallaki, duapulo nga as-asno a babbai ken ur-urbon a sangapulo.
Ket inyawatna ida cadagiti im-ima dagiti ad-adipenna, tunggal pangen a nailasin, ket kinunana cadagiti ad-adipenna, Agbaliwcayo nga umun-una ngem siac, ket iccanyo ti pagbabaetan ti tumunggal pangen.
Ket imbilinna iti umuna, ket kinunana, No ni Esau a cabsatco masaracannaca, ket saludsudenna kenca, a cunana, Siasino ti akincua kenca
ket adino ti papanam
ket siasino ti akincucua cadagitoy nga adda iti sangoanam?
Iti casta cunamto, Cucua ni Jacob nga adipenmo; isu ti maysa a sagut nga impaw-itna ken apoc nga Esau: ket, adtoy, sumarsaruno met cadacami.
Ket binilinna met ti maicadua, casta met ti maicatlo, ken amin nga adda iti licud dagiti pangpangen a kinunana, Castoy met laeng ti saoenyonto ken Esau no masaracanyo;
Ket cunayonto pay, Maysa pay, adtoy ti adipenmo a Jacob adda a sumasaruno cadacami
Ta kinunana, Pedpedecto ti pungtotna gapu iti sagut a mapan nga umun-una ngem siac, ket calpasanna makitacto ti rupana; nalabit isu awatennacto.
Makigubal iti maysa nga angel.
Ket bimmangon idi a rabii, ket innalana dagiti dua nga assawana, ken dagiti dua nga ad-adipenna a babbai ken dagiti sangapulo ket maysa nga annacna, ket naglasat iti pagbaliwan ti Jaboc.
Ket innalana ida, ket impalasatna ida iti ayus, ket impalasatna dagiti adda a cucuana.
Ket nabati ni Jacob a maymaysa; ket nakigubal kencuana ti maysa a lalaki agingga iti di nagbannawag.
Ket idi nakitana a dina magawayan, sinagidna ti padingpadingna; ket ti padingpading ni Jacob nasulnot, idi nga makibalubal kencuana.
Ket kinunana, palubosannacon, ta aglawagen
Ket kinunana, Saancanto a palubosan, no dinac bendicionan.
Ket isu kinunana kencuana, Ania ti naganmo
Ket kinunana, Jacob.
Ket isu kinunana, Saanto a matawagen ti naganmo a Jacob, no di ket Israel; gapu ta nakisuutca iti Dios ken kadagiti tattao, ket nangabacca.
Idin ni Jacob sinaludsudna kencuana, ket kinunana, Dawatec kenca, Ipalawagmo caniac, ti naganmo
Ket isu kinunana, Apay a saludsudem ti naganco
Ket binendicionanna sadiay.
Ket ni Jacob pinanagananna daydi a disso iti Fanuel: ta kinunana, Nakitac ti Dios iti rupanrupa, ket ti biagco naisalacan.
Ket nacalgaken ti init idi nagna idiay Peniel, ket impilpilayna ti padingpadingna.
Gapu itoy saan a mangan dagiti annac ti Israel iti piskel ti nagsimpaan ti padingpading, agpapan iti daytoy nga aldaw: ta sinagidna ti nagsimpaan ti padingpading ni Jacob iti piskel ti padingpadingna.
Sumabet ni Jacob ken Esau
Ket ni Jacob intangadna dagiti matana, ket kimmita, ket, adtoy, sumungad ni Esau, agraman dagiti uppat a gasut a lallaki
Ket inwarasna dagiti ubbing cada Lea, ken Raquel, ken cadagiti dua nga ad-adipen a babbai.
Ket inyunana dagiti ad-adipen ken annacda, sa ni Lea ken dagiti annacna, ket da Raquel ken Jose dagiti naudi.
Ket isu met laeng linabasanna ida, ket iti naminpito nagrucnoy iti daga, agingga iti di nacaadani iti ayan ni cabsatna.
Ket ni Esau nagtaray a simmabat kencuana, ket inaracupna nga inapungol iti tengngedna, ket inagcanna: ket nagsangitda.
Ket intangadna dagiti matana, ket nakitana dagiti babbai ken dagiti ubbing; ket kinunana, Asinoda dagitoy nga addada kenca
Ket kinunana, Isuda dagiti annac nga inted ti Dios a siaasi itoy adipenmo.
Idin dagiti ad-adipen a babbai immasidegda, isuda ken dagiti annacda, ket nagtamedda.
Ket immasideg met ni Lea ken dagiti annacna, ket nagtamedda: iti calpasanna, immasideg ni Jose ken ni Raquel, ket nagtamedda.
Ket kinunana, Ania ti pangipaayam cadagitoy amin a bunggoy a nasaracac
Ket kinunana, Tapno matumpungac ti parabur cadagiti mata ni apoc.
Ket ni Esau kinunana, adda umanay caniac cabsatco; agservida coma la kenca dagiti cucuam.
Ket ni Jacob kinunana, Saan, dawatec kenca, no nasaracac ita ti parabur iti matam, awatem ngarud iti imac ti sagutco; yantangay nakitac ti rupam, a cas ti maysa a macakita iti rupa ti Dios, ket nacaay-ayoac kenca.
Dawatec kenca, awatem, ti sagutco a maiyeg kenca; ta ti Dios kinaasiannac, ken gapu ta umanay ti adda caniac
Ket inrupirna ket inawatna.
Ket kinunana, Magnata, ket intan coma, ket agyanacto iti sangoanam.
Ket kinunana ken Esau, Ni apoc ammona a dagiti ubbing naganusda, ket addada caniac dagiti ar-arban ken babassit a tagibianda: ket no ipagnada ida a nalabes iti maysa nga aldaw, mataydanto amin dagiti pangpangen.
Dawatec kenca ni apoc, aglasat coma nga umun-una ngem ti adipenna: ket siac agturongacto iti nainayad a tumontonos iti pannagna dagiti ubbing, agingga iti diac macadanon ken apoc idiay Seir.
Ket ni Esau kinunana, Ipaaymo nga ibatic kenca ita dagiti dadduma cadagiti tattao nga adda caniac
Ket kinunana, Ania ti pannacasapulna
macasaracac coma iti parabur cadagiti mata ni apoc.
Iti casta ni Esau nagsubli iti daydi nga aldaw iti dalanna a mapan idiay Seir.
Ket ni Jacob napan idiay Succoth, ket namangon idiay iti maysa a balay a maipaay kencuana, ken nagaramid cadagiti sapsapaw a maipaay cadagiti an-animalna: gapuna a managanan daydi a disso Succoth.
Mapan idiay Siquem.
Ket ni Jacob dimmanon a sicacappia iti ili a Siquem, nga adda iti daga a Canaan, idi naggapu iti Padan-aram; ket nagsapaw iti sango ti ili.
Ket ginatangna ti sanganayon a daga, a namangonanna iti sapawna, iti ima dagiti annac ni Jamor nga ama ni Siquem, iti sangagasut a bagi ti pirac.
Ket namangon sadiay iti maysa nga altar, ket impanaganna iti El-Elohe-Israel.
Ket ni Dina nga anac a babai ni Lea, nga impasngayna ken Jacob, rimmuar, a cumita cadagiti annac a babbai ti daga.
Ket nakita ni Siquem nga anac a lalaki ni Hamor a Heveo, a palungo ti daga; ket innalana ti babai ket nakiidda kencuana, ket pinarucmana.
Ket ti cararuana nadecket ken Dina nga anac a babai ni Jacob, ket inayatna ti balasang, ket nakisao a siaayat iti balasang.
Ket ni Siquem sinaona ken Hamor nga amana ket kinunana, Yasawanac cadi iti daytoy a balasang.
Ket ni Jacob nadamagna a ni Dina nga anacna tinulawan idi ni Siquem: ket dagiti annacna a lallaki addada idi iti away iti yan dagiti an-animal: ket nagulimec ni Jacob inggana iti isasangpetda.
Ket ni Hamor nga ama ni Siquem, napan a makisao ken Jacob.
Ket dagiti annac a lallaki ni Jacob naggapuda iti away idi naammoanda: ket dagiti lallaki nasicoranda, ket nacapungtotda unay, ta nagaramid idi ni Siquem iti linalaad iti Israel, nga tinulawanna ti anac a babai ni Jacob; isu a dina rebbeng ti maaramid.
Ket ni Hamor nakisao cadacuada ket kinunana, Ti cararua ti anacco a Siquem agrayrayo iti anacyo a babai: dawatec cadacayo nga itedyo kencuana tapno asawaenna.
Ket makiabalayancayo cadacami; itedyo dagiti annacyo a babbai cadacami, ket alaenyo dagiti annacmi a babbai.
Ket makipagnaedcayto cadacami: ket ti daga addanto iti sangoyo; iti daytoy agyancayo ken agsapulcayo, ket sapulenyo idiay dagiti tagicuaenyo.
Ket ni Siquem kinunana iti ama ti balasang ken cadagiti cacabsatna, Macasaracac coma ti parabur cadagiti matmatayo, ket itedconto ti ibagayonto caniac.
Dawatenyo uray ania a caadu ti sab-ong ken sagut, ket itdecto ti ibagayonto caniac: ngem itedyo caniac ti balasang nga asawaec.
Ket dagiti annac a lallaki ni Jacob simmungbatda ken Siquem ken ni met Hamor nga amana babaen ti panangallilaw, ken panagsao, gapu ta tinulawanna ni Dina a cabsatda a babai,
Ket kinunada cadacuada, Dicami mabalin nga ipaay daytoy, nga itedmi ti cabsatmi iti lalaki a di nacugit; ta no cadacami, maysa a lais dayta.
No maaramidto daytoy a pagaanamongan, umannugotcamto kenca: no dacayo cascayonto cadacami a macugitcayo amin a lallaki;
Itedminto ngarud dagiti annacmi a babbai cadacayo, ket alaenminto dagiti annacyo a babbai cadacami, ket makipagnaedcamto cadacayo, ket agmaymaysatayto nga ili.
Ngem no didacam ipangag, a macugitcayto; alaenminto ngarud ti anacmi a babai, ket agpanawcamto.
Ket dagiti sasaoda nacaay-ayoda cada ni Hamor, ken ni Siquem nga anac ni Hamor.
Ket saan nga imbaybayag ti baro ti nagaramid iti daydi, ta nagayayatanna ti anac a babai ni Jacob: ket isu idi ti cadayawan unay iti balay ni amana.
Ket ni Hamor ken ni Siquem nga anacna dimmanonda iti ruangan ti ilida ket nagsaoda cadagiti lallaki ti ilida, a kinunada,
Dagitoy a lallaki natacnengda cadatayo; iti casta palubosanyo ida nga agnaed iti daga, ken agsapul idiay; ta adtoy, ti daga mabalinna a malaon ida; alaentayo coma dagiti annacda a babbai nga asawaentayo, ket itedtayo coma dagiti annactayo a babbai cadacuada.
Gapu laeng itoy, ipaaydanto nga ayat ti makipagnaed cadatayo tapno agmaymaysatayo nga ili, no agcugittayo isu-amin a lallaki a cas cadacuada, cas ti pannacacugitda.
Saan aya a dagiti vacvaca ken cucuada ken amin nga an-animalda cucuatayto ida
umannugottayo laeng cadacuada, ket makipagyandanto cadatayo.
Ket impangagda ni Hamor ken ni Siquem nga anacna, isu-amin dagiti rimmuar iti ruangan ti ilina; ket nacugit tunggal lalaki, dagiti amin a rimmuar iti ruangan ti ilina.
Ket naaramid nga, iti maicatlo nga aldaw, idi sisasakitda, dua cadagiti annac ni Jacob a da Simeon ken Levi, a cacabsat ni Dina, tunggal maysa cadacuada innalana ti campilanna ket binusorda a siingel ti ili ket pinatayda amin a lallaki.
Ket pinatayda ni Hamor ken ni Siquem nga anacna iti tadem ti campilan, ket innalada ni Dina iti balay ni Siquem, ket sada rimmuar.
Ti Siquem a Sinamsam.
Dagiti annac a lallaki ni Jacob napanda cadagiti natnatay, ket sinamsamda ti ili gapu ta tinulawanda idi ti cabsatda a babai.
Innalada dagiti carcarneroda ken calcaldingda ken vacvacada ken as-asnoda, ken ti adda iti ili, ken ti adda idi iti away;
Ken amin a sanicuada, ken amin dagiti annacda a babassit ken assawada, innalada ida a cayaw, ket inaramidda a samsam, uray amin nga adda idi iti balay.
Ket ni Jacob kinunana ken Simeon ken ni Levi, Dacayo pinagal-aligagetdac, ta binalindac a macarurod cadagiti agnaed ditoy a daga, cadagiti Cananeo ken cadagiti Ferezeo: ket, siac idinto a bassit dagiti tattaoc, agtitipondanto a busorendac, ket dadaelendacto; ket siac mapucawacto, siac ken ti balayco.
Ket isuda kinunada, Pagbalinennanto aya ni cabsatmi a babai a cas maysa a balangcantis?
Ni Jacob ibellengna dagiti Ladladawan ket mapan idiay Bethel
Ket ti Dios kinunana ken Jacob, Tumacderca, inca idiay Bethel, ket agnaedca sadiay: ket mangaramidca sadiay ti maysa nga altar a maipaay iti Dios, a nagparang kenca idi nagtalawca ken cabsatmo nga Esau.
Idin ni Jacob kinunana cadagiti cabbalayna, ken cadagiti amin a nakipagyan kencuana, 
Iwagsacyo dagiti didiosen a sabsabali cadacayo, ket agdaluscayo, ket sucatanyo dagiti pagananayyo:
Ket tumacdertayo, ket sumang-attayo idiay Bethel; ket sadiay agaramidacto iti altar a maipaay iti Dios, a simmungbat caniac idi aldaw ti pagelco, ket kinadcaduaannac iti dalan a nagnagnaac.
Ket inyawatda ken Jacob dagiti didiosen a sabsabali nga addada idi iti biangda, ken dagiti ar-aritos nga addada cadagiti laplapayagda idi; ket ni Jacob inlemmengna ida iti siroc ti cayo a lugo nga adda iti asideg ti Siquem.
Ket nagnada: ket ti panagamac iti Dios adda idi cadagiti il-ili iti caparangetda, ket saanda a simmurot cadagiti annac a lallaki ni Jacob.
Ket dimteng ni Jacob idiay Luza, nga adda iti daga a Canaan (daytoy isu ti Bethel), isu ken amin a tattao nga addada idi kencuana.
Ket namangon sadiay ti maysa nga altar, ket ninaganna daydi a disso ti El-bethel; ta idiay ti nagparangan ti Dios, kencuana idi a tinalawanna ni cabsatna.
Ket natay ni Debora nga yaya ni Rebeca, ket naitabon iti ruar ti Bethel iti siroc ti lugo: ket impanaganna ti Allon-bacuth.
Ket ti Dios nagparang manen ken Jacob, idi naggapu idiay Padan-aram, ket binendicionanna.
Ket ti Dios kinunana kencuana, Ti naganmo Jacob: saanto a matawaganen ti naganmo a Jacob, ngem Israel ti naganmonton: ket pinanagananna iti Israel.
Ket ti Dios kinunana kencuana, Siac ti Dios a Mannacabalin amin: agbungaca ket umaduca; ti maysa a nacion ken maysa bunggoy dagiti nasnacion agtauddanto kenca, ket ar-ari agtauddanto iti lasagmo;
Ket ti daga nga intedco ken Abraham ken Isaac, itdecto kenca, ken cadagiti putotmo iti calpasam itdecto ti daga.
Ket ti Dios immuli manipud iti disso a nakisaoanna kencuana.
Ket ni Jacob namatacder iti maysa a teddec iti disso a nakisaoanna kencuana, maysa a teddec a bato: ket inbuyatna iti rabawna ti maysa a daton nga inumen, ket inbuyatna iti rabawna ti lana.
Ket pinanaganan ni Jacob daydi a disso, a nakisaoan ti Dios kencuana, iti Bethel.
Ket pimmanawda sadi Bethel; ket nawatiwat pay bassit idi ti Efrata ket ni Raquel nagpasical ket nagparigat iti panagpasngayna.
Ket naaramid nga, idi nagparigat iti panagpasngay, kinuna ti mangngilot kencuana, Dica agbuteng; ta ita addanto kenca ti maysa pay nga anac a lalaki.
Ket naaramid nga, idi nagwayaway ti cararuana (ta natay), pinanagananna iti Ben-oni: ngem ti amana impanaganna kencuana ti Benjamin.
Ket ni Raquel natay ket naitabon iti dalan sadiay Efrata (daytoy isu ti Bethlehem).
Ket ni Jacob namatacder iti maysa a teddec iti rabaw ti tanemna: daytoy ti teddec ti tanem ni Raquel agpapan ita.
Ket ni Israel pimmanaw ket inucradna ti sapawna iti sabali a bangir ti torre ti Eder.
Dagiti Annac a lallaki ni Jacob
Dagiti annac a lallaki ni Jacob sangapuloda ket dua idi:
Dagiti annac a lallaki ni Lea: ni Ruben, nga inauna nga anac ni Jacob, ken Simeon, ken Levi, ken Juda, ken Issachar, ken ni Zabulon;
Dagiti annac a lallaki ni Raquel: ni Jose ken ni Benjamin;
Ket dagiti annac a lallaki ni Bilha nga adipen ni Raquel: ni Dan ken ni Nephtali:
Ket dagiti annac a lallaki ni Zilpa nga adipen ni Lea: ni Gad ken ni Aser: dagitoy dagiti annac a lallaki ni Jacob, a nayanacda kencuana idiay Padan-aram.
Ket ni Jacob immay ken Isaac nga amana idiay Mamre, idiay ili nga Arbee (isu ti Hebron), a nagnaedan da Abraham ken ni Isaac.
Ti Ipapatay ni Isaac.
Ket dagiti al-aldaw ni Isaac sangagasut ken walopulo a tawen.
Ket inyawat ni Isaac ti cararua, ket natay, ket naitipon iti ayan dagiti capuonanna, lacay ket napnec iti al-aldaw: ket ni Esau ken ni Jacob nga annacna a lallaki imponponda.
Dagiti Putputot ni Esau
Dagitoy dagiti putputot ni Esau (isu ti Edom).
Ni Esau innalana dagiti assawana cadagiti annac a babbai ti Canaan: ni Ada, anac ni Elon a Hetheo, ken ni Aholibama, anac ni Ana, nga anac ni Zibeon nga Heveo,
Ken ni Basemaht, anac a babai ni Ismael, a cabsat ni Navaioth.
Ket ni Ada inyanacna ken Esau ni Eliphaz; ket ni Basemath inyanacna ni Reuel;
Ket ni Aholibama inyanacna ni Jeus, ken ni Jaalam, ken ni Cora: dagitoy dagiti annac a lallaki ni Esau, a nayanac kencuana sadiay daga a Canaan.
Ket ni Esau innalana dagiti assawana, ken dagiti annacna a lallaki ken babbai, ken amin a tattao iti balayna, ken dagiti vacvacana ken amin nga an-animalna, ken amin a cucuana, a nasapsapulanna idiay daga a Canaan; ket napan iti maysa a daga nga adayu ken Jacob a cabsatna.
Ta casta ti caadu dagiti cucuada idi, a dida mabalin ti agtipon iti pagyanan; ket ti daga a pagnaedanda saan a macaanay a gapu cadagiti an-animalda.
Ket ni Esau nagnaed idiay bantay a Seir: ni Esau isu ti Edom.
Ket dagitoy dagiti putputot ni Esau nga ama dagiti Edomitas idiay bantay a Seir:
Dagitoy dagiti nagnagan dagiti annac a lallaki ni Esau: ni Eliphaz, anac ni Ada nga asawa ni Esau, ni Reuel, anac ni Basemath nga asawa ni Esau.
Ket dagiti annac a lallaki ni Eliphaz isuda idi ni Teman, ni Omar, ni Zepho, ni Gatam, ken ni Cenaz.
Ket ni Timna cabbalay idi ni Eliphaz, nga anac a lalaki ni Esau; ket inyanacna ken Eliphaz ni Amalec: dagitoy dagiti annac a lallaki ni Ada, asawa ni Esau.
Ket dagitoy dagiti annac a lallaki ni Reuel: ni Nahath, ni Zera, ni Samma, ken ni Mizza: dagitoy isuda idi dagiti annac a lallaki ni Basemath nga asawa ni Esau.
Ket dagitoy dagiti annac a lallaki idi ni Aholibama, nga asawa ni Esau, nga anac a babai ni Ana nga anac a babai ni Zibeon: ket isu nangyanac ken Esau cada Jeus, ken Jaalam, ken Cora.
Dagitoy dagiti pangpangolo cadagiti annac a lallaki ni Esau: dagiti annac a lallaki ni Eliphaz, nga inauna nga anac ni Esau: ni pangolo Teman, ni pangolo Omar, ni pangolo Zepho, ni pangolo Cenaz,
Ni pangolo Cora, ni pangolo Gatam, ken ni pangolo Amalec: dagitoy dagiti pangpangolo a pinutot ni Eliphaz idiay daga ti Edom; dagitoy dagiti annac a lallaki ni Ada.
Ket dagitoy dagiti annac a lallaki ni Reuel, anac a lalaki ni Esau: ni pangolo Nahath, ni pangolo Zera, ni pangolo Samma, ni pangolo Mizza, dagitoy dagiti pangpangolo a nagtaudda ken Reuel idiay daga ti Edom; dagitoy dagiti annac a lallaki ni Basemath, nga asawa ni Esau.
Ket dagitoy dagiti annac a lallaki ni Aholibama, nga asawa ni Esau: ni pangolo Jeus, ni pangolo Jaalam, ni pangolo Cora: dagitoy dagiti pangpangolo a nagtaudda ken Aholibama, nga asawa ni Esau, anac a babai ni Ana.
Dagitoy dagiti annac a lallaki ni Esau, ket dagitoy dagiti pangpangoloda: isu ti Edom.
Dagiti Annac a Lallaki ni Seir
Ken ni Dison ken ni Ezer ken ni Disan: dagitoy dagiti pangpangolo a nagtaudda cadagiti Horeo, nga annac ni Seir, idiay daga ti Edom.
Ket dagiti annac a lallaki ni Lotan isuda idi da Hori, ken Hemam; ket ni Timna, cabsat a babai ni Lotan.
Ket dagitoy dagiti annac a lallaki ni Sobal: da Alvan, ken Manahath, ken Ebal, ken Sepho, ken ni Onan.
Ket dagitoy dagiti annac ni Zibeon: ni Aja ken ni Ana; daytoy daydi Ana a nacasarac cadagiti ub-ubbog a napudot idiay let-ang, idi impapaarabna dagiti as-asno ni amana a Zibeon.
Ket dagitoy dagiti annac ni Ana: ni Dison ken ni Aholibama, nga anac a babai ni Ana.
Ket dagitoy dagiti annac ni Dison: da Hemdan, Eshban, Ithram ken Cheran.
Dagitoy dagiti annac ni Ezer: da Bilhan, Zaavan ken Acan.
Dagitoy dagiti annac ni Disan: da Huz ken Aran.
Dagitoy dagiti pangpangolo a nagtaudda cadagiti Horeo: ni pangolo Lotan, ni pangolo Sobal, ni pangolo Zibeon, ni pangolo Ana,
Ni pangolo Dison, ni pangolo Ezer, ni pangolo Disan: dagitoy dagiti pangpangolo a naggapuda cadagiti Horeo, a maitutop iti pangpangoloda iti daga ti Seir.
Ket dagitoy dagiti ar-ari a nagturayda iti daga ti Edom idi awan pay mangituray nga ari cadagiti annac ni Israel.
Dagiti Ar-ari ti Edom.
Ket ni Bela nga anac a lalaki ni Beor nagari sadiay Edom; ket Dinaba ti nagan ti ilina idi.
Ket ni Bela natay, ket nagturay a sonona ni Jobab, nga anac a lalaki ni Zera a taga Bosra.
Ket ni Jobab natay, ket nagturay a sonona ni Husam iti daga dagiti Temanitas.
Ket ni Husam natay, ket nagturay a sonona ni Adad nga anac a lalaki ni Badad, a nangsugat iti Midian iti away sadi Moab; ket ti nagan ti ilina idi Avith.
Ket ni Adad natay, ket nagturay a sonona ni Samla a taga Masreca,
Ket ni Samla natay, ket nagturay a sonona ni Saul a taga Rehoboth iti yan ti Carayan.
Ket ni Saul natay, ket nagturay a sonona ni Baalanan nga anac a lalaki ni Achbor.
Ket ni Baalanan anac a lalaki ni Achbor natay, ket simmono kencuana ni Adar: ket ti nagan ti ilina idi Pau; ket ti nagan idi ti asawana Meetabel, nga anac a babai ni Matred, nga anac a babai ni Mezaab.
Ket dagitoy dagiti nagnagan dagiti pangpangolo a nagtaudda ken Esau, a mayannurot iti capuonanda, mayannurot cadagiti pagnaedanda, ken nagnaganda: ni pangolo Timna, ni pangolo Alva, ni pangolo Jetheth,
Ni pangolo Aholibama, ni pangolo Ela, ni pangolo Pinon,
Ni pangolo Cenaz, ni pangolo Teman, ni pangolo Mibzar,
Ni pangolo Magdiel, ni pangolo Hiram: dagitoy dagiti pangpangoloda sadi Edom, a mayannurot cadagiti pagnaedanda iti daga a pagtagicuaanda
Daytoy isu ni Esau, nga ama dagiti Idumeo.
Idumduma ni Jacob ni Jose
Ket ni Jacob nagnaed iti daga a nagyanan ni amana, iti daga a Canaan.
Dagitoy dagiti caputotan ni Jacob
Ni Jose, idi nagtawen iti sangapulo ket pito, agipapaarab cadagiti an-animal agraman dagiti cacabsatna; isu maysa a baro idi a cadua dagiti annac a lallaki ni Bilha, ken annac a lallaki ni Zilpa, nga asawa ni amana: ket ni Jose idandanonna idi ken amada ti dakes a panagcucuada.
Ket ni Israel ay-ayatenna idi ni Jose nga ipangpangrona ngem cadagiti isu-amin nga annacna, gapu ta nayanac iti kinalacayna: ket inyaramidanna iti maysa a bado a naggarit iti nadumaduma a kita.
Ket dagiti cacabsatna nadlawda a dacdackel ti panagayat kencuana ni amada ngem cadagiti amin a cacabsatna; ket carururudda idi, ket dida mabalin a casao iti naan-anat.
Dagiti Tagtagainep ni Jose
Ket ni Jose nagdarepdep iti maysa a tagainep, ket insaritana cadagiti cacabsatna; ket isuda ad-adda manen ti rurudda kencuana.
Ket kinunana cadacuada, 
dawatec Denggenyo, daytoy tagainep a dinarepdepco:
Ta, adtoy agbetbettectayo idi iti pagtalonan, ket, adtoy, ti binettecco bimmangon, ket casta met nagtindec; ket, adtoy, dagiti binettecyo immayda iti lawlaw, ket nagtamedda iti binettecco.
Ket kinunada dagiti cacabsatna, kencuana, Pudno aya nga agaricanto cadacami
wenno pudno nga agturaycanto cadacami
Ket ad-adda manen ti rurudda kencuana gapu cadagiti tagtagainepna ken cadagiti sasaona.
Ket nagtagtagainep man iti sabalin, ket sinaona cadagiti cacabsatna a kinunana, Adtoy, ti sabali manen a tinagainepco; ket, adtoy, ti init ken ti bulan ken sangapulo ket maysa a bitbitwen nagtamedda caniac.
Ket sinaritana ken amana ken cadagiti cacabsatna; ket ni amana tinubngarna, ket kinunana kencuana, Ania daytoy a tagainep a dinarepdepmo
Pudno nga umaycamto agrucnoy kenca iti daga, siac ken ni inam ken dagiti cacabsatmo?
Ket dagiti cacabsatna inapalanda; ngem ni amana sinalimetmetanna iti nakemna daytoy a nasao.
Ket dagiti cacabsatna napanda nagpaarab cadagiti an-animal ni amada sadiay Siquem.
Ket ni Israel kinunana ken Jose, Saan aya a dagiti cacabsatmo addada nga agpapaarab iti pangen sadi Siquem
umayca, ket ibaoncanto cadacuada
Ket isu simmungbat kencuana, Adtoyac.
Ket kinunana kencuana, Inca ita, kitaem no naimbag ti casasaad dagiti cacabsatmo, ken no naimbag ti pangen, ket yegmo caniac ti damag
Ket pinalubosanna idiay lobong ti Hebron, ket nacadanon sadiay Siquem.
Ket ti maysa a tao nasaracanna, ket adtoy, magmagna a mayaw-awan iti away: ket ti lalaki inintuuadna a kinunana, Ania ti sapsapulem?
Ket isu simmungbat, Sapsapulec dagiti cacabsatco a lallaki: ibagam, dawatec kenca, sadino ti yan a pagpaarabanda iti pangen.
Ket ti lalaki kinunana, Nagpanawdan ditoy; ta nangngegco a sinaoda, Intayo sadiay Dothan
Idin ni Jose napan simmurot cadagiti cacabsatna, ket natumpunganna ida idiay Dothan.
Ket nakitada iti adayu, ket idi di pay immasideg cadacuada, nagpanunotda ti maibusor kencuana a panangpatayda.
Ket kinunada ti maysa ken maysa, Adtoy, sumungad ti managtagtagainep.
Ita umaycayo ngarud, ket papatayentayo, ket itappuactayo iti maysa cadagiti bitbito, ket cunatayto, Inalun-un ti dakes nga animal: ket kitaentayto no ania ti maaramiddanto dagiti tagtagainepna.
Ket ni Ruben nangngegna daytoy, ket inispalna iti imada, ket kinunana, Ditayo cadi papatayen.
Ket ni Ruben kinunana cadacuada
Dicayo mangibucbuc ti dara; itappuacyo iti daytoy a bobon nga adda ti let-ang, ngem dicayo im-imaan; tapno mailisina cadagiti im-imada tapno mapagsublina ken amana.
Ket naaramid nga, idi nacagteng ni Jose cadagiti cacabsatna, isuda linabusanda ni Jose iti badona, ti bado nga adu a kita ti culina a sicacapet idi kencuana;
Ket innalada ket intappuacda iti bobon: ket ti bobon natianan, awan danum iti unegna.
Ilaco dagiti cacabsatna ket maipan sadi Egipto
Ket nagtugawda a nangan iti tinapay: ket intangadda dagiti matmatada ket kinitada, ket, adtoy, sumungad ti maysa a sangcacuyog dagiti Ismaelitas nga aggapu idiay Galaad, ket dagiti camcamelloda inawitda dagiti especias ken balsamo ken mirra, ket ipanda idi sadi Egipto.
Ket ni Juda kinunana cadagiti cacabsatna, Ania ti maalatayo no papatayentayo ni cabsattayo ken ilemmengtayo ti darana?
Umaycayo ket ilacotayo cadagiti Ismaelitas, ket ditay coma im-imaan; ta isu cabsattayo a lalaki, ti lasagtayo
Ket dagiti cacabsatna inanamunganda.
Ket dagiti taga Midian nga agtagtagilaco naglabasda, ket inaonda nga insang-at ni Jose iti bito, ket inlacoda cadagiti Ismaelitas iti duapulo a bagi ti pirac
Ket insangpetda ni Jose sadi Egipto.
Ket ni Ruben nagsubli iti bito; ket, adtoy awanen ni Jose iti unegna; ket rinay-abna dagiti pagananayna.
Ket nagsubli cadagiti cacabsatna, ket kinunana, Ti ubing awanen; ket siac, sadino ti papanacto?
Ket innalada ti bado ni Jose, ket nangrucrucda ti maysa a calding a lalaki, ket impaslepda ti bado iti dara;
Ket impaw-itda ti bado a naggarit iti adu a kita, ket impanda ken amada, ket kinunada, Daytoy nasaracanmi: bigbigem ita no isu ti bado ni anacmo wenno saan.
Ket isu nailasinna, ket kinunana, Isu ti bado ni anacco; ti maysa a dakes nga animal inalun-unna; awan ti duadua a narangcayen ni Jose.
Ti Panagdung-aw ni Jacob.
Ket ni Jacob rinayabna dagiti pagananayna, ket incapetna cadagiti luppona ti nakersang a lupot, ket dinung-awanna ti anacna cadagiti adu nga al-aldaw.
Ket timmacderda amin dagiti annacna a lallaki ken babbai a nangliwliwa kencuana; ngem isu dina kinayat ti nagliwliwa; ket kinunana, Ta bumabaacto a sililiday, ken Tanem a mapan ken anacco
Ket ti amana sinangitanna.
Ket dagiti taga Madian inlacoda idiay Egipto ken Potifar, maysa nga oficial ni Faraon, a capitan dagiti agbanbantay.
Ket naaramid iti daydi a tiempo, a simmalog ni Juda a naggapu cadagiti cacabsatna ket napan iti maysa a lalaki nga Adullamita nga agnagan idi ti Hira.
Ket ni Juda nacakita sadiay iti maysa nga anac a babai ti maysa a lalaki a taga Canaan, a nagnagan iti Sua; ket innalana, ket simrec kencuana.
Ket nagsicug, ket naganac iti maysa a lalaki, ket ni amana ninaganna iti Er.
Ket nagsicug manen, ket naganac iti maysa a lalaki; ket ninaganna nga Onan.
Ket sa naganac iti lalaki, ket ninaganna iti Sela: ket adda idi idiay Chezib, idi inyanacna.
Ket ni Juda nangala iti babai nga inyasawana iti inauna nga anacna a lalaki, a ni Er, ket nagnagan iti Tamar.
Ket ni Er nga inauna nga anac ni Juda dakes cadagiti mata ni Jehova; ket isu pinatay ni Jehova.
Ket ni Juda kinunana ken Onan, Sumrecca iti asawa ni cabsatmo tapno aramidem kencuana ti annong ti cabsat ti asawa a lalaki, ket parnuayem ti putot ken cabsatmo a lalaki.
Ket ni Onan inammona a ti putot saan coma a maipaay kencuana; ket naaramid nga idi dinennaanna ti asawa ti cabsatna a lalaki, isu imbocbocna iti daga, di la ket ta macaited iti maipaanac ken cabsatna.
Ket dakes idi iti imatang ni Jehova ti inaramidna: ket pinatayna met.
Ni Juda kinunana ngarud ken Tamar a manugangna, Agyanca a balo idiay balay ni amam, agingga iti di dumackel ni Sela nga anacco a lalaki; ta kinunana, Ta nalabit saanto a matay, a cas dagiti cacabsatna a lalaki
Ket napan ni Tamar ket nagtaeng iti balay ni amana.
Ket napalabas dagiti adu nga al-aldaw, ket natay ti babai nga anac ni Sua, nga asawa ni Juda; ket ni Juda naliwliwa, ket simmang-at a nangkita cadagiti mangpukis cadagiti carcarnerona, isu ken ni Hira a gayyemna nga Adullamita, idiay Timnath.
Ket nayammo ken Tamar, a cunada, Adtoy, sumang-at ni catugangam a lalaki a mamukis cadagiti carcarnerona idiay Timnath.
Ket inucsobna ti cawesna a balo, ket nagdalungdung, ket inabbonganna ti bagina, ket nagtugaw iti ruangan ti Enaim, a sibay ti dalan nga agturong idiay Timnath; ta makitana idi a dimmackelen ni Sela, ket dina met nayasawa kencuana.
Idi nakita ni Juda, impagarupna a babai idi a nagaramugam; ta inabbangonna idi ti rupana.
Ket simmiasi a napan kencuana iti sibay ti dalan, ket kinunana, Ala, dawatec kenca, ipalubosmo a sumrecac kenca: ta dina inammo nga isu idi ti manugangna a babai
Ket kinunana, Ania ti itdemto tapno sumrecca caniac?
Ket kinunana, Payegancanto cadagiti pangen ti maysa nga urbon a calding
Ket kinunana, Itedmonto caniac ti pacakitaan, agingga iti dica payeg?
Ket kinunana, Ania ti pacakitaan nga itdecto kenca
Ket kinunana, Dayta singsingmo ken ta barikesmo, ken ta sarucodmo nga adda iti imam
Ket intedna ida kencuana, ket simrec kencuana, ket nagsicug gapu kencuana.
Ket timmacder ti babai, ket nagawid, ket iniccatna ti dalungdungna, ket incapetna dagiti cawcawes ti kinabalona.
Ket ni Juda impaw-itna ti urbon a calding iti ima ti gayyemna nga Adullamita, tapno alaenna ti pacakitaan iti ima daydi babai: ngem dina nasaracan.
Idin nagintuud cadagiti lallaki idiay disso ti babai, a cunana, Sadino ti ayan daytay balangcantis, nga adda idi idiay Enaim iti sibay ti dalan
Ket kinunada, Awan nagyan ditoy a balangcantis.
Ket nagsubli ken Juda ket kinunana, Diac nasaracan; ket casta met dagiti lallaki sadiay a disso kinunada, Awan nagyan ditoy a balangcantis.
Ket ni Juda kinunana, Alaenna coma a maipaay kencuana, di la ket ta maibabaincami: adtoy, impaw-itco daytoy nga urbon, ket dica nasaracan.
Dagiti Annacna nga inyanac ni Tamar.
Ket naaramid nga idi calpasan ti tallo a bulan, nayammo ken Juda a kinunada, Ni Tamar a manugangmo a babai nagbalangcantis; ket maysa pay, adtoy, masicug iti panagbalangcantis
Ket kinuna ni Juda, Alaenyo, ket mapuuran coma.
Idi naisaclang, pinaibagana ken catuganganna a lalaki
Gapu iti lalaki a makincucua cadagitoy isu ti nagsicugac: ket kinunana, Dawatec kenca, a bigbigem no asino ti akincucua cadagitoy, ti singsing, ti barikes, ken ti sarucod.
Ket ni Juda binigbigna a cucuana ida ket kinunana, Isu nalinlinteg ngem siac, gapu ta diac inted ken Sela nga anacco a lalaki
Ket idin, saanna a dininnaanen.
Ket naaramid nga, idi panagpasngayna, adtoy, ta singin ti adda idi iti tianna.
Ket naaramid, idi nagpasngay, ti maysa inruarna ti imana: ket inawat ti mangngilot ket binedbedanna di imana iti sagut a nalabaga, ket kinunana, Daytoy ti immuna a rimmuar.
Ket naaramid nga, idi inyunegna ti imana, adtoy, ti cabsatna rimmuar
Ket kinuna di mangngilot, Apayapay inaramidmo ti maysa a panangdadael kenca met laeng
iti casta ninaganna iti Phares.
Ket iti calpasanna, rimmuar ti cabsatna, nga adda ti sagut a nalabaga iti imana: ket ninaganna iti Zara.
Ni Jose Mayordomo ni Potifar
Ket ni Jose naisalog idiay Egipto; ket isu ginatang ni Potifar, maysa nga oficial ni Faraon, a pangoloen dagiti agbanbantay, lalaki nga Egipciano, iti ima dagiti Ismaelitas, a nangipan kencuana sadiay.
Ket ni Jehova siaadda idi ken Jose, ket lalaki a nagasat idi; ket adda idi iti balay ni apona nga Egipciano.
Ket nadlaw ni apona a ni Jehova adda idi kencuana, ken amin nga aramidenna pinagasat ni Jehova iti imana.
Ket ni Jose nacasarac ti parabur iti imatagna, ket nagannong kencuana: ket binalinna a pangoloen iti balayna, ket inyawatna iti biangna amin dagiti adda kencuana.
Ket naaramid a nanipud idin a pinangpaaywanna kencuana iti balayna, ken dagiti amin a cucuana, binendicionan ni Jehova ti balay ti Egipciano a maipuon ken Jose; ket ti bendicion ni Jehova naisacnap cadagiti amin nga adda kencuana, iti balay ken iti away.
Ket intalecna amin nga adda kencuana iti ima ni Jose; ket awan ti binibianganna nga adda kencuana, no di la ti taraon a kinnanna
Ket ni Jose idi nangayed a lalaki, ken nacaay-ayo a makita.
Ni Jose ken ti Asawa ni Potifar
Ket naaramid iti calpasan dagitoy, a ti asawa ti apona imperrengna dagiti matana ken Jose; ket kinunana, Caiddaennac.
Ngem madi, ket kinunana iti asawa ni apona, Adtoy, ni apoc dina ammo ti adda caniac iti balay, ket intalecna ti amin a cucuana iti imac:
Isu saan a dacdackel itoy a balay ngem siac; ket awan sabali a dina intalec caniac no di la sica, a gapu ta sica ti asawana: casano ngarud ti panangaramidco itoy naindaclan a kinadakes, ken macabasolac iti Dios?
Ket naaramid nga, iti pannakisasaona ken Jose iti inaldaw-aldaw, saanna nga impangpangag ti pannakicaiddana kencuana, wenno di nagintec kencuana.
Ket naaramid, cadagidiay nga aldaw, a simrec iti balay tapno aramidenna ti annongna; ket awan cadagiti lallaki ti balay ti adda idi iti unegna.
Ket iniggaman ti babai ti pagananay ni Jose, ket kinunana, Caiddaennac cadi; ket nabatina ti pagananayna iti imana, ket nagtalaw, ket rimmuar.
Ket naaramid nga, idi nakitana nga nabatina ti pagananayna iti imana, ket nagtaray a rimmuar.
Immawag ti babai cadagiti lallaki, ket nakisao cadacuada, a kinunana, Kitaenyo, inyegna cadatayo ti maysa nga Hebreo, tapno mangrabrabac cadatayo: immay caniac makicaidda, ket nagpuccawac iti natbag:
Ket naaramid nga, idi nangngegna nga impigsac ti timecco ket nagickisac, nabatina iti ayanco ti pagananayna, ket nagtalaw, ket rimmuar.
Ket indulinna ti pagananayna agingga iti di simmangpet ti apona iti balayna.
Ket nagsao kencuana cadagitoy cacastoy a sasao a kinunana, Daydi adipen nga Hebreo, nga inyegmo cadata, immay caniac tapno mangrabrabac caniac:
Ket naaramid, idi nga impegsac ti temecco, ket nagpuccawac, nabatina ti pagananayna iti ayanco, ket nagtaray a rimmuar.
Ket naaramid nga, idi dinengngeg ti apona ti sinasao ti asawana, a kinunana, Castoy ti pinangaramid ti adipenmo caniac; ti pungtotna bimmara.
Nabalud ni Jose.
Ket innala ti apona ni Jose, ket incabilna iti pagbaludan, isu ti disso a pacaibaludan dagiti balbalud ti ari: ket nagtaeng sadiay iti pagbaludan.
Ngem ni Jehova siaadda idi ken Jose, ket kinaasianna, ket inaramidna a nacaay-ayo cadagiti mata ti agaywan ti pagbaludan.
Ket ti agaywan ti pagbaludan intalecna iti ima ni Jose amin dagiti balbalud nga adda ti pagbaludan; ket amin nga aramidenda sadiay, isu ti agaramid idi.
Awan ti uray ania a tamingan ti agaywan ti pagbaludan, gapu ta ni Jehova adda idi kencuana; ket ti inaramidna pinagasat ni Jehova.
Ibucsilan ni Jose dagiti Darepdep dagiti cadduana a Balud.
Ket naaramid nga, iti calpasan dagitoy, nacabasolda ti mamacpacan ti ari sadi Egipto ken ti pagtintinapayenna a maicaniwas ken apoda nga ari ti Egipto.
Ket ni Faraon nacapungtot cadagiti dua nga oficialna, nga isuda ti cangatoan cadagiti mamacpacan ken ti pangoloen dagiti agtintinapay.
Ket pinabaludna ida ti balay ti capitan dagiti agbanbantay, iti pagbaludan, isu nga yan ni Jose a nabalud idi.
Ket ti capitan dagiti agbanbantay intalecna ida ken Jose, ket inserservianna ida: ket nagtaengda iti sumagmamano nga al-aldaw iti pagbaludan.
Ket nagtagtagainepda a dua iti maymaysa a rabii, ti tumunggal maysa adda idi tagtagainepna, ti tumunggal maysa cas mayannurot iti caulogan ti parmatana, ti mamacpacan ken ti agtintinapay ti ari sadi Egipto, nga addada idi a sibabalud iti pagbaludan.
Ket ni Jose immay cadacuada iti bigat, ket kinitana ida, ket, adtoy, nalidayda idi.
Ket inintuudna cadagiti ad-adipen ni Faraon a cadduana iti pagbaludan iti balay ni apona, a kinunana, Apayapay naliday ita dagiti ruprupayo.
Ket kinunada kencuana, Nagtagtagainepcami iti parparmata, ket awan ti macaipalawag
Ket ni Jose kinunana cadacuada, Saan aya a dagiti panangipalawag addada iti biang ti Dios
saoenyo caniac, dawatec cadacayo.
Ket ti pangoloen dagiti mamacpacan sinaritana ti tagtagainepna ken Jose, ket kinunana kencuana, Iti tagainepco, adtoy, adda idi ti sangapuon nga uvas iti sangoc;
Ket iti dayta nga uvas adda idi tallo a sangsanga: ket cas nagsaringitda ket rimmuar dagiti sabsabongna; ket dagiti raraayna nagbungada cadagiti naloom nga uvas:
Ket ti vaso ni Faraon adda idi iti imac; ket innalac dagiti uvas, ket pinespesco ida iti vaso ni Faraon, ket intedco ti vaso iti ima ni Faraon.
Ket ni Jose kinunana kencuana, Daytoy ti cayuloganna: dagiti tallo a sangsanga talloda nga al-aldaw;
Iti uneg dagiti tallo nga al-aldaw, ni Faraon itan-ocnanto ti olom, ket isublinacanto iti saadmo: yawatmonto ti copa ni Faraon iti imana, cas ar-aramidem idi mamacpacanca kencuana.
Ngem laglagipennac intono nagasat ti casasaadmo, ket dawatec a caasiannac, ket isasaonac ken Faraon, ket aonennac cadi itoy a balay:
Ta iti pudno, tinacawdac sadiay daga dagiti Hebreo: ket awan met ditoy ti inaramidco a nangicabilanda caniac iti pagbaludan.
Idi ti pangoloen dagiti agtintinapay nakitana a nasayaat ti pannacaibucsilna, kinunana ken Jose, Siac addaac met idi iti tagtagainepco, ket adtoy, tallo a lablabba ti tinapay a napudaw addada idi iti rabaw ti oloc:
Ket iti daydi labba a makinngato adda idi amin a cancanen a naluto a maipaay ken Faraon: ket dagiti tumatayab kinnanda ida iti labba nga adda idi iti oloc.
Ket ni Jose simmungbat, ket kinunana, Daytoy ti cababagasna: dagiti tallo a lablabba isuda dagiti tallo nga al-aldaw;
Iti uneg dagiti tallo nga al-aldaw ni Faraon paputulannacanto ket paibitinnacanto iti maysa a cayo; ket dagiti tumatayab ibusendanto kenca ti lasagmo.
Ket naaramid nga, iti maicatlo nga aldaw, isu ti aldaw a nacayanacan ni Faraon, nagday a cadagiti isu-amin nga ad-adipenna: ket pinaalana ti pangoloen dagiti mamacpacan ken ti pangoloen dagiti agtintinapay cadagiti ad-adipenna.
Ket insublina ti pangoloen dagiti mamacpacan iti annongna; ket inyawatna ti vaso iti ima ni Faraon:
Ngem pinabitayna ti pangoloen dagiti agtintinapay: cas pinalawag idi ni Jose cadacuada.
Nupay casta ti mamacpacan a pangoloen saanna a nalagipen ni Jose, ngem nalipatanna.
Ni Jose ibucsilanna dagiti Tagtagainep ni Faraon
Ket naaramid nga idi napalabas ti apagtutop a dua a tawen, nagtagtagainep ni Faraon: ket, adtoy, sitatacder idi iti asideg ti carayan.
Ket, adtoy, simmang-at iti carayan dagiti pito a vacvaca, a nacaay-ayo iti mata ken nalucmeg ti panaglaslasagda; ket nagar-arabda iti nalangto a root.
Ket, adtoy, dagiti pito a sabali a vacvaca simmarunoda cadacuada a naggapuda iti carayan, a nalaadda a kitkitaen ken nacuttong ti panaglaslasagda; ket nagtacderda iti sibay dagiti immun-una a vacvaca iti igid ti carayan.
Ket dagiti vacvaca a nalaad ken nacuttong inalun-unda dagiti pito a vacvaca a nasayaat ken nalucmeg
Ket ni Faraon nacariing.
Ket nacaturog ket nagtagtagainep manen: ket, adtoy, pito a dawdawa a nabagas ken nasayaat rimmuarda iti maymaysa a puon.
Ket, adtoy, pito a dawdawa a naeppes ken nagango gapu iti angin nga aggapu iti daya, rimmuarda a naud-udi ngem cadagidiay.
Ket dagiti naeppes a dawdawa inalununda dagiti pito a dawdawa a nabagas ken nasayaat
Ket nacariing ni Faraon, ket adtoy, maysa la a tagtagainep.
Ket naaramid iti cabigatanna, a naculcolan ti cararuana; ket nagbaon ket pinaayabanna amin dagiti managsalamangca sadi Egipto, ken amin dagiti mamasirib ti daga: ket ni Faraon sinaritana cadacuda ti tagtagainepna; ngem awan cadacuada ti nacaipalawag ken Faraon.
Idin ti pangoloen ti mamacpacan sinaona ken Faraon, a kinunana, Malagipco dagiti babacco ita nga aldaw:
Ni Faraon nacapungtot cadagiti ad-adipenna, ket siac pinaicabilnac iti pagbaludan iti balay ti pangoloen dagiti agbanbantay, siac ken ti pangoloen dagiti agtintinapay:
Ket siac ken isu, nagtagtagainepcami iti maymaysa a rabii; ti tunggal maysa cadacami cas ti cayulogan ti tagtagainep a pinarparmatana.
Ket sadiay adda kinadduami a maysa a baro nga Hebreo nga adipen ti pangoloen dagiti agbanbantay; ket sinaritami kencuana, ket isu imbucsilanna cadacami ti cababagas dagiti tagtagainepmi; iti tunggal lalaki a cas iti tagtagainepna impalawagna.
Ket naaramid a cas ti panangyulogna cadacami, casta ti nagbanaganna; siac insublinac iti saadco, ket daydi naibitay.
Idin ni Faraon nagbaon ket pinaayabanna ni Jose, ket pinaruarda a nagdardaras iti pagbaludan: ket nagkiskis, ket sinuctanna dagiti pagananayna, ket napan ken Faraon.
Ket ni Faraon kinunana ken Jose, Nagtagtagainepac iti maysa a darepdep, ket awan ti macaibucsil iti dayta: ket nangngegco ti sasaoenda a maipapan kenca, a no denggem ti maysa a tagtagainep mabalinmo nga ipatarus.
Ket ni Jose simmungbat ken Faraon, a kinunana, Awan caniac: ti Dios sungbatannanto a sitatalna ni Faraon.
Ket ni Faraon sinaritana ken Jose, iti tagtagainepco, adtoy, nagtacderac iti igid ti carayan:
Ket, adtoy, simmang-atda a naggapu iti carayan dagiti pito a vacvaca a nalucmeg ken nasayaat ti langada; ket nagarabda iti nalangto a root.
Ket, adtoy, naud-udi ngem dagita, simmang-atda dagiti sabali a pito a vacvaca a narapis ken dakes ti langada ken nacuttong, nga awan pay nakitac a sabali iti amin ti daga nga Egipto nga umasping iti kinalaadda:
Ket dagiti nacuttong ken dakes ti langada a vacvaca inalununda dagiti immuna a pito a vacvaca a nalucmeg:
Ket idi naibusda dagitoy, saan a nadlaw a linamutda ida; ngem nabatida pay laeng a dakes ti langada, a cas idi damona
Idin nacariingac.
Ket nakitac iti tagtagainepco, ket, adtoy, pito a dawdawa rimmuarda iti maymaysa a puon, nabagas ken nasayaat:
Ket, adtoy, pito a dawdawa a nalaylay, naeppes, ken pinakebbet ti angin a naggapu iti daya, rimmuarda a naud-udi ngim dagidiay:
Ket dagiti naeppes a dawdawa inalununda dagiti pito a nasayaat a dawdawa: ket imbagac cadagiti mamasirib; ngem awan idi ti macaipalawag iti caipapananna caniac.
Ket ni Jose kinunana ken Faraon, Ti tagtagainep ni Faraon maymaysa ti caipapananna: ti aramidento ti Dios iti mabiiten impakitana ken Faraon.
Dagiti pito a vacvaca a nalapsat pitoda a tawtawen; ket dagiti pito a dawdawa a nasayaat pitoda a tawtawen: maymaysa ti tagtagainep.
Ket dagiti pito a vacvaca a nacuttong ken dakes ti langada, a simmang-at a naud-udi ngem dagita, pitoda a tawtawen, ket casta met dagiti pito a dawdawa nga awan bagasda ken pinakebbet ti angin nga aggapu iti daya; isudanto dagiti pito a tawtawen ti bisin.
Dayta ti ibagac ken Faraon: ti aramidento ti Dios iti mabiiten pakitana ken Faraon.
Adtoy, umay dagiti pito a tawtawen, isuda a naidaclan a panagapit iti amin ti daga nga Egipto:
Ket umayto iti calpasanna dagiti pito a tawtawen ti bisin; ket amin ti nawadwad nga apit dinto malagipen iti daga nga Egipto: ket ti bisin ibusennanto ti daga;
Ket ti kinawadwad saanto a maamoanen iti daga gapu iti bisin a sumaruno; ta isunto nacarigrigat unay.
Ket ti gapuna a ti tagtagainep naulitanna iti namindua ken Faraon, gapu ta ti aramid inkeddeng ti Dios, ket ti Dios tungpalennanto iti mabiiten.
Iti casta ngarud, ni Faraon sapulenna coma ti maysa a lalaki a managis-isip ken masirib, ket isaadna coma nga agturay iti daga nga Egipto.
Ni Faraon aramidenna coma daytoy, ket tudinganna coma dagiti pangpangoloen iti daga, ket danunenna coma ti apagkalima ti daga nga Egipto bayat dagiti pito a tawtawen ti kinawadwad.
Ket ummongenda coma amin a macan cadagitoy masacbayan a tawtawen ti kinawadwad, ket idulinda coma iti biang ni Faraon dagiti bucbukel a pagtaraon cadagiti il-ili ket aywananda coma.
Ket ti pagtaraon isunto ti maysa a penpen a sagana iti daga maipaay cadagiti pito a tawtawen ti panagbisin, nga addanto iti daga nga Egipto; tapno ti daga saanto a mapucaw gapu iti bisin.
Maisaad nga Agturay iti Egipto
Ket ti panggep nacaay-ayo idi cadagiti mata ni Faraon, ken cadagiti matmata dagiti amin nga ad-adipenna.
Ket ni Faraon kinunana cadagiti ad-adipenna, Macasaractayo aya ti maysa a lalaki a cas itoy, lalaki nga adda kencuana ti espiritu ti Dios?
Ket ni Faraon kinunana ken Jose, Gapu ta ti Dios inyammona amin daytoy kenca, awan ti mannacaawat ken masirib a cas kenca:
Sicanto ti agturay iti balayco, ket maitutop iti saom, maiturayan dagiti amin a tattaoc: iti la trono ti pagngatngatoacto ngem sica.
Ket ni Faraon kinunana ken Jose, Ni, insaadcan nga agturay iti amin a daga ti Egipto.
Ket ni Faraon iniccatna ti singsingna nga adda pagsellona iti imana, ket incabilna iti ima ni Jose, ket pinagcawesna iti lienzo a nalapat, ket inyuccoranna ti maysa a tanicala a balitoc;
Ket pinaluganna iti maicadua a luganna; ket impuccawda iti sangoananna, 
Agparintumengcayo: ket pinagturayna iti amin ti daga ti Egipto.
Ket ni Faraon kinunana ken Jose, Siac ni Faraon, ket no awanca, awanto ti mangitagay iti imana wenno sacana iti amin ti daga nga Egipto.
Ket ni Faraon ninagananna ni Jose a Zaphnath-paaneath; ket intedna kencuana nga asawana ni Asenath nga anac a babai ni Potiphera a padi sadi On
Ket ni Jose sinursurna ti daga nga Egipto.
Ket ni Jose nagtawen iti tallopulo idi naidatag ken Faraon nga ari sadi Egipto
Ket ni Jose rimmuar iti saclang ni Faraon, ket napan nangsursur iti amin ti daga ti Egipto.
Ket cadagiti pito a tawtawen a nawadwad ti apit, nagbunga ti daga cadagiti rinacrakem.
Ket ni Jose indulinna dagiti bucbukel a cas la darat ti baybay, adu unay, inggana insardengna ti panangbilangna; ta di mabalinen a bilangen.
Ket nayanacda ken Jose dagiti dua a lallaki idi di pay dimteng ti tawen a panagbisin, isuda nga inyanac kencuana ni Asenath nga anac ni Potiphera, a padi sadi On.
Ket ni Jose ninaganna ti inauna iti Manases: Ta, kinunana, pinalipat ti Dios caniac ti amin a rigatco, ken amin ti balay ni amac.
Ket ti nagan ti maicadua Ephraim: Ta pinarang-aynac ti Dios iti daga ti tuocco.
Ket dagiti pito a tawtawen a caadu ti apit idiay daga ti Egipto naggibusda.
Umay ti Bisin.
Ket idi amin ti daga ti Egipto nagbisin, dagiti tattao immawagda a dimmawat iti pagtaraon ken Faraon: ket ni Faraon kinunana cadagiti amin a taga Egipto, Dumanoncayo ken Jose; ti ibagana cadacayo, aramidenyo.
Ket ti bisin nagsacnap iti amin a langa ti lubong: ket ni Jose linuctanna amin dagiti pagidulinan, ket naglaco cadagiti taga Egipto; ket ti bisin napalalo idi iti daga ti Egipto.
Ket amin a dagdaga immayda iti Egipto naggatang ken Jose iti pagtaraon; ta limmalo ti bisin iti amin a lubong.
Maibaon dagiti Annac a Lallaki ni Jacob sadi Egipto tapno gumatangda iti Taraon
Idi ni Jacob naammoanna a sadiay Egipto adda pagtaraon idi, ni Jacob kinunana cadagiti annacna a lallaki, Ania ti gapuna nga agkikinnitacayo?
Ket kinunana, Adtoy, nadamagco a sadi Egipto adda pagtaraon: sumalogcayo sadiay, ket sadiay ti paggatanganyo ti agservi cadatayo; tapno agbiagtayo ket saantayo a matay.
Ket dagiti sangapulo a cacabsat ni Jose simmalogda a gumatang ti pagtaraon sadiay Egipto.
Ngem ni Benjamin, a cabsat ni Jose, saan nga impacuyog ni Jacob cadagiti cacabsatna; ta kinunana, Di la maminano no adda peggad a mapagtengna.
Ket dagiti annac ni Israel dimmanonda nga aggatang agraman cadagiti immay: ta adda bisin idi iti daga ti Canaan.
Ket ni Jose isu idi ti agturay sadiay a daga; isu idi ti aglaco cadagiti amin a tattao ti daga
Ket dimtengda dagiti cacabsat ni Jose, ket inrucnoyda kencuana dagiti ruprupada iti daga.
Ket kinunada, Idiay daga ti Canaan tapno gumatangcami iti canen.
Ket ni Jose nalasinna dagiti cacabsatna ngem isu saanda a nabigbig.
Ket ni Jose nalagipna dagiti tagtagainepna a pinarparmatana cadacuada, ket kinunana cadacuada, Dacayo agsimsimisimcayo: immaycayo agsimisim iti kinaawan sarikedked ti daga.
Ket kinunada kencuana, Saan, apoc, ngem dagiti ad-adipenmo immayda aggatang iti canen.
Dacami amin annacnaccami ti maysa a lalaki; lallakicami a napudno, saancami nga agsimisim.
Ket kinunana cadacuada, Saan, ngem immaycayo tapno kitaenyo ti kinaawan salindeg ti daga.
Ket kinunada, Dacami nga adipenmo sangapulocami ket dua nga agcacabsat, nga annac a lallaki ti maysa a lalaki idiay daga a Canaan; ket, ni, ti inaudianmi adda iti yan ni amana ita, ket ti maysa awanen.
Ket ni Jose kinunana cadacuada, Daytoy isu ti nagcunaac cadacayo a kinunac a dacayo agsimisimcayo:
Gapu itoy masuutcayto: gapu iti biag ni Faraon, dicayonto pumanaw ditoy, malacsid no umay ditoy ti cabsatyo nga inaudi.
Mangibaoncayo iti maysa cadacayo, ket yegna coma ti cabsatyo, ket mabaticayo a mabalud, tapno dagiti sinaoyo mapanecnecanda, no adda met la pudno cadacayo: wenno saan, gapu iti biag ni Faraon, kinapudnona nga agsimisimcayo.
Ket pinagtitiponna ida a pinaipan iti pagbaludan bayat ti tallo nga aldaw.
Ket iti maicatlo nga aldaw ni Jose kinunana cadacuada, Aramidenyo daytoy ket agbiagcayo; ta mabutengac iti Dios:
No lallakicayo a nacappapati, mabalud coma ti maysa cadagiti cacabsatyo iti balay a pacabaludanyo; ngem incayo ipan ti pagtaraon a maipaay iti bisin nga adda cadagiti balbalayyo:
Ket yegyo caniac ti cabsatyo nga inaudi; iti casta mapanecnecandanto dagiti sasaoyo, ket saancayto a matay
Ket inaramidda a casta.
Ket kinunada ti maysa ken maysa, Pudno a nacabasoltayo iti maicaniwas ken cabsattayo ta nakitatayo ti sakit ti cararuana, idi nagdawdawat cadatayo, ket ditayo la dinengngeg; isu ti gapuna a lac-amentayo daytoy a pagel.
Ket ni Ruben simmungbat cadacuada, a cuncunana, Diac aya sinao cadacayo, kinunac, Dicayo agbasol iti maicaniwas iti ubing; ket saancayo a nangipangag
Adtoy casta met, ti darana isu ti umawag.
Nareppet ni Simeon
Ket dida ammo idi a naawatan ni Jose ti sinaoda; ta adda idi ti maysa a mangipatarus cadacuada.
Ket tinallicudanna ida ket nagsangit; ket nagsubli cadacuada, ket nakisao cadacuada, ket innalana cadacuada ni Simeon, ket binaludna iti imatangda.
Agsubli dagiti Dadduma
Idin ni Jose pinapunnona dagiti supotda iti pagtaraon, ket pinaisublina ti pirac ti tunggal maysa iti supotna, ket pinaiccanna ida iti balonda: ket casta ti naaramid cadacuada.
Ket impasacayda ti pagtaraon cadagiti as-asnoda, ket pimmanawda sadiay.
Ket idi a linuctan ti maysa ti supotna, ta pacanenna ti asnona iti yan a nagsangbayanda, nakitana ti piracna; ket, adtoy nga adda idi ngarab ti supotna.
Ket kinunana cadagiti cacabsatna, Ti piracco naisubli; ket, adtoy, adda met iti supotco: ket dagiti puspusoda nagtibbayoda ket nagsisinnango ti maysa ken maysa a sipipigerger, a kinunada, Ania daytoy nga inaramid ti Dios cadatayo?
Ket dimmanonda ken Jacob nga amada sadiay daga ti Canaan, ket sinaritada kencuana amin a naaramid cadacuada, a kinunada,
Ti lalaki, nga agturay sadiay a daga, nagubsang ti pannakisaona cadacami, ket impagarupnacami nga agsimsimisim iti daga.
Ket kinunami kencuana, Tattaocami a nacappapati; saancami nga agsimsimisim:
Sangapulocami ket dua nga agcacabsat, annac a lallaki ni amami; ti maysa awanen, ket ti inaudi adda ita ken amami idiay daga ti Canaan.
Ket daytay a lalaki, nga apo sadiay a daga, kinunana cadacami, Daytoyto ti pangammoac a lallakicayo a napudno: ibatiyo caniac ti maysa cadagiti cacabsatyo, ket mangalacayo iti agservi iti panagbisin sadiay balbalayyo, ket agluascayo iti dalanyo;
Natumpungan ti Pirac cadagiti Supsupotda.
Ket naaramid nga, idi inbucbucda dagiti supsupotda adtoy, adda iti supot ti tunggal maysa ti nacabungonan ti piracna: ket idi isuda ken ti amada nakitada dagiti nacabungonan ti piracda, nagbutengda.
Ket ni Jacob nga amada kinunana cadacuada, Inuliladac cadagiti annacco: ni Jose awan, ket awan ni Simeon, ket alaenyonto ni Benjamin; amin dagitoy maibusorda caniac.
Ket ni Ruben nagsao ken amana, ket kinunana, Pagpatayem dagiti dua nga anacco a lallaki, no isu diac isubli kenca: yawatmo iti imac, ket isublicto met laeng kenca.
Ket isu kinunana, Ti anacco saanto a makipagsalog cadacayo; ta natayen ti cabsatna a lalaki, ket is-isu la ti nabati: ket no adda dakes a mapasamacna iti dalan a papananyo, pagbabaenyonto ngad ti ubanco gapu iti leddaang agpapan ken Tanem.
Maibaon manen dagiti Annac ni Jacob, ket ni Benjamin ti cacuyogda
Ket ti bisin nagpalalo iti daga.
Ket naaramid, idi a nacandan amin ti pagtaraon nga ingapuda sadi Egipto, ti amada kinunana cadacuada, Incayo manen, gumatangcayo iti bassit a taraontayo.
Ket ni Juda nagsao kencuana a kinunana, Incarina iti nainget cadacami daydi lalaki a cunana, Dicayonto makita ti rupac, no di maicuyog cadacayo ni cabsatyo a lalaki.
No ipacuyogmo ni cabsatmi a lalaki cadacami, sumalogcamto ket igatangandacanto iti taraon:
Ngem no dica ibaon, saancamto a sumalog; ta daydi lalaki kinunana cadacami, Saanyo a makita ti rupac, no awan ni cabsatyo a lalaki a maicuyog cadacayo.
Ket ni Israel kinunana, Ania ket ngamin a nagdakes ti inaramidyon caniac, iti panangibagayo iti daydiay a tao nga adda pay cabsatyo?
Ket kinunada, Nagintuudannacami iti nainget daydi a lalaki iti maipapan cadacami, ken cadagiti cacabagianmi, a kinunana, Sibibiag pay laeng ni amayo
adda pay maysa a cabsatyo a lalaki
Ket impalawagmi kencuana a cas mayannatup cadagitoy a sasao: naammoamin cadi aya nga sawenna idi, Yegyo ti cabsatyo?
Ket ni Juda kinunana ken amana nga Israel, 
Ipacuyogmo caniac ti ubing, ket tumacdercamto a mapan; tapno agbiagtayo, ket ditay matay, dacami, ken sica, ken dagiti met annacmi a babassit.
Siacto ti agsungbat a maipaay kencuana; iti imac ti pagtontonamto: no siac diacto isubli kenca, ken yegco iti saclangmo, uray siac ti agawit iti basol iti agnanayon:
Ta no saancami coma a nagtactac pudno nga ita uray namindua a nagsublicamin.
Ket ti amada nga Israel kinunana cadacuada, No casta ita, aramidenyo daytoy: icabilyo dagiti nasayaat a bungbunga ti daga cadagiti curcuributyo, ket alaenyo nga isagut iti daydiay a lalaki, ti bassit a resina, ken bassit a diro, recrecado ken mirra, pinones ken almendras;
Ket paminduaenyo ti pirac nga icuyogyo iti imayo; ket ti pirac a naisubli iti wangawangan ti supotyo itugotyo; no cas pagarigan adda idi maysa a biddut:
Alaenyo met ti cabsatyo a lalaki, ket tumacdercayo nga agsubli iti daydiay a tao:
Ket ti Dios a Mannacabalin amin yetnagna coma cadacayo ti caasi iti sango daydiay a lalaki, tapno yawatna cadacayo daytay maysa a cabsatyo a lalaki ken ni Benjamin
Ket no maulilaac cadagiti annacco, maulilaac.
Ket dagiti lallaki innalada ti sagut, ket iniggamanda ti pirac a pinaminduada, ken ni Benjamin; ket timmacderda, ket napanda simmalog sadi Egipto, ket dimmatagda iti saclang ni Jose.
Ket idi ni Jose nakitana ni Benjamin a caduada, kinunana iti pangoloen ti balayna, Ipastrecmo dagiti lallaki iti balay, ket pumartica ket agsaganaca; ta dagiti lallaki makipangaldawda caniac.
Ket ti lalaki tinungpalna ti imbilin ni Jose; kencuana ket ti lalaki inserrecna dagiti lallaki iti balay ni Jose.
Ket dagiti lallaki nagbutengda, ta naipanda iti balay ni Jose; ket kinunada, Maipuon iti daydi pirac, a naisubli cadagiti supsupottayo idi immuna a daras, maiserrectayo; tapno agsapul iti pangidarumanna cadatayo, ket duclusennatayo, ket sa alaennatayo a tagabuen, ken dagiti as-asnotayo.
Ket immasidegda iti pangoloen ti balay ni Jose, ket nakisaoda kencuana iti ruangan ti balay,
Ket kinunada, O, apoc, immaycami idi damona gimmatang iti taraon:
Ket naaramid nga, idi dimtengcami iti nagsangbayanmi, linuctanmi dagiti supsupotmi, ket, adtoy, ti pirac ti tunggal maysa adda idi iti wangawangan ti supotna, ti piracmi iti met la gatadna: ket incuyogmi manen a binitbit.
Ket binitbitmi met ti sabali a pirac nga igatang iti taraon: saanmi nga ammo no asino ti nangicabil ti daydi piracmi cadagiti supsupotmi.
Ket kinunana, Talna cadacayo, dicayo agbuteng: ti Diosyo, ken ti Dios ni amayo, intedna cadacayo ti gameng cadagiti supsupotyo: naadda idi caniac ti piracyo
Ket inruarna cadacuada ni Simeon.
Ket ti lalaki inserrecna dagiti lallaki iti balay ni Jose, ket intedna cadacuada ti danum, ket binuggoanda dagiti sacsacada; ket pinacanna dagiti as-asnoda.
Ket insaganada ti sagut a maipaay iti yaay ni Jose iti tengnga ti aldaw: ta nangngegda idi nga idiay ti inda panganan.
Ni Jose makipagdaya cadagiti Cacabsatna a lallaki.
Ket sinaludsudna cadacuada no casanoda, ket kinunana, Sisasalunat ni amayo, daydi lacay a kinunayo
Sibibiag pay?
Ket kinunada, Ti adipenmo nga amami nasalun-at, nabiag pay
Ket indumogda dagiti ol-oloda, ket nagrucnoyda.
Ket isu intaliawna dagiti matana, ket nakitana ni Benjamin a cabsatna nga anac ni inana, ket kinunana, Daytoy aya ti cabsatyo a lalaki nga inaudi a sinaoyo caniac
Ket kinunana, Caasiannaca coma ti Dios, anacco.
Ket ni Jose maganatan; ta ti pusona natignay gapu iti cabsatna: ket sinapulna ti yan a pagsangitanna; ket simrec iti siledna, ket nagsangit sadiay.
Ket nagdiram-os ket rimmuar; ket nagibtor ket kinunana, Mangicabilcayo iti canen.
Ket incabilda ti canenna a maymaysa, ken ti canenda nga is-isuda, ket ti canen dagiti Egipcios, a cadduana a mangan, nailasinda met: ta dagiti Egipcios dida mabalin ti makipangan cadagiti Hebreos; ta daytoy rimon cadagiti Egipcios.
Ket nagtugawda iti sangoananna, ti inauna a cas iti calintegan ti pannacayanacna, ket ti inaudi a cas iti kinaubingna: ket dagiti lallaki nagsidsiddaawda ti maysa ken maysa cadacuada.
Ket isu nangala ket nangibaon iti canenda nga aggapu iti saclangna: ngem ti biang ni Benjamin incacaaduna iti maminlima ngem ti bagi ti uray siasino cadacuada
Ket imminumda, ket nakipagragsacda kencuana.
Agluas dagiti Cacabsat ni Jose, ket adda cadacuada ti Copa ni Jose Mapasublida
Ket binilinna ti pangoloen ti balayna, a cunana, Punnoem dagiti supsupot dagiti lallaki iti taraon, iti agingga ti maawitda, ket icabilmo ti pirac ti tunggal maysa iti wangawangan ti supotna.
Ket ti copac, ti copa a pirac, icabilmo iti wangawangan ti supot ti inaudi, agraman ti pirac nga igatangna ti pagtaraon
Ket inaramidna a cas iti insao ni Jose.
Idi limmawag ti bigat, napalubosanda dagiti lallaki, agraman dagiti as-asnoda.
Ket idi rimmuardan iti ili ket dida pay la nacaadayu, kinuna ni Jose iti pangoloen ti balayna, Ala, surotem dagidiay a lallaki; ket intono macamacammo ida, cunam cadacuada, Ania ti gapuna nga sinubadanyo iti dakes ti naimbag?
Saan aya a castoy, ti pagininuman ti apoc, ket isu a pagpadpadlesanna
inaramidyo ti dakes iti daytoy a gapuananyo.
Ket nacamacamna ida, ket sinaona dagitoy a balicas cadacuada.
Ket kinunada kencuana, Apay met ket casta ti sasaoen ti apoc
Adayu unay nga aramidenda ti cacasta dagiti ad-adipenmo.
Adtoy, ti pirac, a nasaracanmi iti ruangan dagiti supsupotmi, inyegmi kenca nanipud Canaan: casano ngarud ti panagtacawmi iti balay ni apom iti pirac, wenno balitoc?
Uray siasino a pacasaracannanto cadagiti ad-adipenmo, matay coma, ket tagabuennacamto pay ni apomi.
Ket kinunana, Ita ngarud maaramid a cas sinaoyo: iti daydiay pacatumpungacto, isu ti adipenecto; ket dacayo awan ti basolyo.
Isuda ngarud nagdardarasda, ket dinissaagda ti tunggal maysa ti supotna iti daga, ket linuctanda ti tunggal maysa ti supotna.
Ket nagsapul, nga inrugina iti inauna, ket lineppasna iti inaudi: ket ti copa nasaracan iti supot ni Benjamin.
Idin rinay-abda dagiti cawcawesda, ket kinargaan ti tunggal maysa ti asnona, ket nagsublida iti ciudad.
Ket ni Juda ken dagiti cacabsatna napanda iti balay ni Jose; ket isu adda pay la sadiay idi: ket nagpaclebda iti sangoananna.
Ket ni Jose kinunana cadacuada, Ania nga aramid daytoy a nagapuananyo
dicayo ammo a maysa a tao a cas caniac mabalinna unay ti agpadles?
Ket ni Juda kinunana, Ania ngata ti saoenminto ken ni apoc
ania ngata ti ibagaminto
wenno ania ngata ti pangpanecnecminto
Ti Dios inpalgacna ti kinadakes dagiti ad-adipenmo: adtoy, dacami dagiti ad-adipen ni apoc: dacami amin, ken daydiay nga iti imana nacasaracan ti copa.
Ket kinunana, Siac uray caanoman diacto aramiden ti casta: ti tao a nacasaracan ti copa iti imana, daydiay isunto ti adipenco; ngem dacayo, incayo a sitatalna ken amayo.
Ti Panangibabaet ni Juda maipoon ken Benjamin.
Idin ni Juda immasideg kencuana, ket kinunana, O, apoc, dawatec kenca ipaaymo, nga toy adipenmo agsao coma iti maysa a balicas cadagiti lapayag ni apoc, ket saan a rumaba coma ti ungetmo itoy adipenmo; ta sica casca ken Faraon met laeng.
Ni apoc inintuudna cadagiti adipenna, a kinunana, Adda amayo wenno cabsat a lalaki?
Ket kinunami ken apoc, Adda amami a lacayen, ken maysa nga anac a lalaki ti kinalacayna, ubing a bassit; ket ti cabsatna a lalaki natayen, ket isu la ti natda iti inana; ket ni amana ayatenna.
Ket sica kinunam cadagiti ad-adipenmo, Yegyo caniac, tapno kitaec.
Ket kinunami ken apoc, Ti ubing dina mapanawan ni amana: ta no panawanna ni amana, matayto ni amana.
Ket kinunam cadagiti ad-adipenmo, No ti cabsatyo a lalaki nga inaudi saan a makipagsalog cadacayo, dicayonto makitan ti rupac.
Ket naaramid nga, idi dimtengcami ken ni amami nga adipenmo, sinaritami kencuana ti sinao ni apoc.
Ket ni amami kinunana, Incayo manen, gumatangcayo iti bassit a taraontayo.
Ket kinunami, Dicami macapan: no ti cabsatmi a lalaki nga inaudi cumuyog coma cadacami incamto ngarud; ta saan a maipalubos a makitami ti rupa daydiay a lalaki, no di maicuyog cadacami ti cabsatmi a lalaki nga inaudi.
Ket ti adipenmo nga amac kinunana cadacami, Ammoyo a duada nga annac a lalaki nga inyanac caniac ni asawac:
Ket ti maysa pinanawannac, ket kinunac, Pudno a nalasanglasangen; ket agpapan ita diac pay nakita:
Ket no alaenyo daytoy met caniac, ket maaramid kencuana ti dakes, pagbabaenyonto dagiti ubanco a silaladingit ken Tanem.
Ita ngarud, no dumanonacto ken adipenmo nga amac, ket ti ubing awan coma cadacami; ta ti biagna naisinggalut iti biag ti ubing;
Maaramidto a no makitana a ti ubing awan, matayto: ket dagiti ad-adipenmo ibabadanto dagiti uban ti adipenmo nga amami a silaladingit ken Tanem.
Ta toy adipenmo nagbalin nga agsungbat ita ubing, a kinunac, No diac isubli, kenca siacto ngarud ti akinbasol ken amac iti agnanayon.
Iti casta ngarud, dawatec kenca, agbati coma toy adipenmo a sucat ti ubing, a tagabuen ni apoc; ket palubosam ti ubing a maicuyog cadagiti cacabsatna a lallaki.
Ta casano ti isasangpetconto ken amac, no awan caniac ti ubing
tapno saanco a makita ti dakes a sagabaento ni amac.
Ni Jose Ipacaammona ti bagina
Idin ni Jose saan a nacaibtor iti saclang dagiti isu-amin nga adda idi iti sibayna; ket nagpuccaw, Pagtalawenyo ti tunggal maysa iti saclangco
Ket awan natda idi kencuana, idi pinabigbig ni Jose cadagiti cacabsatna.
Ket inyebcasna ti nagsangit: ket nangngeg dagiti Egipcios, ket nangngeg dagiti nagtaeng iti balay ni Faraon.
Ket ni Jose kinunana cadagiti cacabsatna, Siac ni Jose; sibibiag pay la ni amac
Ket dagiti cacabsatna dida nacasungbat kencuana; gapu ta nariribucda iti sangoananna.
Ket ni Jose kinunana cadagiti cacabsatna, Dawatec cadacayo, Umasidegcayo caniac
Ket immasidegda
Ket kinunana, Siac ni Jose a cabsatyo, nga inlacoyo a naipan sadi Egipto.
Ket ita saancayo nga agladingit, dicayo met agpungtot cadagiti bagbagiyo ta inlacodac ditoy: ta imbaonnac ti Dios nga inyuna cadacayo tapno mamabiagac.
Ta cadagitoy dua a tawen nagsacnap ti bisin iti daga: ket adda pay lima a tawen a matda, isu nga awanto ti matalon wenno maapit.
Ket ti Dios imbaonnac nga inyuna cadacayo tapno aywanancayo a matda iti lubong, ken ispalencayo a nabiag iti dackel a salacan.
Iti casta saan a dacayo ita ti nangibaon caniac ditoy, no di ket ti Dios: ket inaramidnac a pannacaama ni Faraon, ken apo ti isu-amin iti balayna, ken agturay iti amin ti daga nga Egipto.
Agdarascayo, ket sumang-atcayo ken amac, ket cunayo kencuana, Castoy ti cuna ni anacmo a Jose, Ti Dios incabilnac nga apo iti amin nga Egipto: sumalogca caniac, dica agtactac;
Ket agnaedcanto iti daga a Gosen, ket agtaengcanto iti asideg caniac, siac, ken dagiti annacmo, ken dagiti annac dagiti annacmo, ken dagiti an-animalmo a babassit ken dadackel, ken amin nga adda kenca:
Ket siac taraonancanto sadiay; ta matda pay laeng dagiti lima a tawen a panagbisin; di la ket ta pumanglawca, sica, ken ti sangacabbalayam, ken amin nga adda kenca.
Ket, adtoy ta dagiti matayo makitada, ken dagiti mata ni cabsatyo a Benjamin, a ti ngiwatco isu ti makisasao cadacayo.
Ket yammoyonto ken amac amin a daegco ditoy Egipto, ken amin dagiti nakitayo: ket agdarascayto ket yegyo ni amac ditoy.
Ket inapungolna ti tengnged ni Benjamin a cabsatna a lalaki, ket nagsangit; ket ni Benjamin nagsangit met a siaapungol kencuana.
Ket inagcanna amin dagiti cacabsatna a lallaki, ket nagsangit a siaapungol cadacuada: ket iti calpasanna, dagiti cacabsatna nakisaoda kencuana.
Ni Faraon paalana ni Jacob.
Ket naidamag iti balay ni Faraon, a cuncunada, Immayda dagiti cacabsat ni Jose: ket nacaay-ayo unay ken Faraon, ken cadagiti ad-adipenna.
Ket kinuna ni Faraon ken Jose, Saoem cadagiti cacabsatmo, aramidenyo daytoy: paawitanyo dagiti animalyo, ket incayo, dumanoncayo iti daga a Canaan;
Ket alaenyo ni amayo ken dagiti sangcabbalayanyo, ket umaycayo caniac: ket itdecto cadacayo ti nasayaat ti daga nga Egipto, ket mangancayto iti taba ti daga.
Ita ta nabilincayon, aramidenyo daytoy: mangalacayo ditoy daga nga Egipto cadagiti luglugan a pagluganan dagiti ubbingyo, ken dagiti assawayo, ket alaenyo ni amayo, ket umaycayo.
Dicayo met icascaso dagiti alicamenyo; ta ti nasayaat ti amin ti dadaga nga Egipto isu ti cucuayo.
Ket casta ti inaramidda dagiti annac ni Israel: ket iniccan ni Jose ida cadagiti luglugan, cas imbilin idi ni Faraon, ket iniccanna ida iti balonda.
Cadacuada amin iniccanna iti tunggal maysa iti pamlesan a pagananay; ngem iniccanna ni Benjamin iti tallogasut a bagi ti pirac, ken lima a pamlesan a pagananay.
Ket impaw-itna ken amana iti castoy: sangapulo nga as-asno a nagawitda iti casasayaatan ti Egipto, ken sangapulo nga as-asno a babbai a nagawitda iti bagas ken tinapay ken sida a balon ni amana.
Casta ti panangparubuatna cadagiti cacabsatna a lallaki, ket napanda: ket kinunana cadacuada, Kitaenyo a dicayo agga-apa iti dalan.
Ket simmang-atda a naggapu sadi Egipto, ket dimtengda idiay Canaan ken amada a Jacob.
Ket pinadamaganda, ket kinunada, Ni Jose sibibiag pay laeng, ket isu ti agturay iti amin ti daga nga Egipto
Ket kimmapuy ti pusona, ta dina pinati ida.
Ket sinaritada kencuana amin dagiti sinasao ni Jose, nga inbalicasna idi cadacuada: ket idi nakitana dagiti luglugan nga imbaon ni Jose a pangala kencuana, napaungar ti nakem ni Jacob nga amada:
Ket ni Israel kinunana, Isunan; sibibiag pay met la ket ni Jose nga anacco: innacto ket kitaecto ta diac pay matay.
Ni Jacob ken ti Familiana dumanonda sadi Gosen
Ket nagluas ni Israel agraman amin a cucuana, ket dimmanon sadi Beer-seba, ket nangipaay cadagiti datdaton iti Dios ni amana nga Isaac.
Ket ti Dios nakisao ken Israel cadagiti parparmata ti rabii, ket kinunana, Jacob, Jacob
Ket isu kinunana, Adtoyac.
Ket kinunana, Siac ti Dios, ti Dios ni amam: dica agbuteng a sumalog sadi Egipto; ta aramidencanto a dackel a nacion sadiay:
Cuyogencanto a sumalog sadi Egipto; ket pasang-atencanto manen a di bumurong: ket ni Jose isaadnanto ti imana cadagiti matam.
Ket nagrubbuat ni Jacob sadi Beer-seba: ket dagiti annac a lallaki ni Israel innalada ni Jacob nga amada, ken dagiti ubbingda, ken dagiti assawada, cadagiti luglugan nga inbaon ni Faraon a paglugananda.
Ket innalada dagiti an-animalda, ken dagiti cucuada, a nasapsapulanda idiay Canaan, ket dimmanonda sadi Egipto, ni Jacob, ken amin a putotna a naicuyog kencuana:
Dagiti annacna a lallaki, ken dagiti annac a lallaki dagiti annacna a lallaki agraman kencuana, ken dagiti annacna a babbai, ken dagiti annac a babbai dagiti annacna a lallaki, ken amin a putotna incuyogna ida sadi Egipto.
Ket dagitoy dagiti nagnagan dagiti annac ni Israel, a simrec sadi Egipto, ni Jacob ken dagiti annacna a lallaki: ni Ruben, anac nga inauna ni Jacob.
Ket dagiti annac a lallaki ni Ruben: da Hanoch, ken Phallu, ken Hezron, ken Carmi.
Ket dagiti annac a lallaki ni Simeon: da Jamuel, ken Jamin, ken Ohad, ken Jachin, ken Zohar, ken Saul nga anac ti maysa a babai a taga Canaan.
Ket dagiti annac a lallaki ni Levi: da Gerson, ken Coath, ken Merari.
Ket dagiti annac a lallaki ni Juda: da Er, ken Onan, ken Sela, ken Phares, ken Zara; ngem natay da Er ken Onan sadi daga a Canaan
Ket dagiti annac a lallaki ni Phares isuda idi da Hezron ken Hamul.
Ket dagiti annac a lallaki ni Issacar: da Thola, ken Phua, ken Job, ken Simron.
Ket dagiti annac a lallaki ni Zabulon: da Sered, ken Elon, ken Jahiell.
Dagitoy dagiti annac a lallaki ni Lea, nga inyanacna ken Jacob idiay Padan-aram, ken ni Dina, nga annacna a babai: dagup dagiti cararua nga annacna a lallaki ken annacna a babai, tallopuloda ket tallo.
Ket dagiti annac a lallaki ni Gad: da Ziphion, ken Aggi, ken Ezbon, ken Suni, ken Heri, ken Arodi, ken Areli.
Ket dagiti annac a lallaki ni Aser: da Jimna, ken Ishua, ken Isui, ken Beria, ken ni Sara a cabsatda a babai; ket dagiti annac a lallaki ni Beria; da Heber ken Malchiel.
Dagitoy dagiti annac a lallaki ni Zilpa, isu nga inted ni Laban ken anacna a babai a Lea; ket inyanacna ken Jacob dagitoy, sangapuloda ket innem a tattao.
Dagiti annac a lallaki ni Raquel, nga asawa ni Jacob: da Jose ken Benjamin.
Ket ken Jose iti daga nga Egipto nayanacda da Manases ken Ephraim, isuda nga inyanac kencuana ni Aseneth, nga anac a babai ni Potiphera a padi sadi On.
Ket dagiti annac a lallaki ni Benjamin: da Bela, ken Becher, ken Asbel, ken Gera, ken Naaman, ken Ehi, ken Ros, ken Moppim, ken Oppim, ken Ard.
Dagitoy dagiti annac a lallaki ni Raquel, a nayanac ken Jacob: dagupda amin sangapulo ket uppat a cararua.
Ket dagiti annac a lallaki ni Dan: ni Husim.
Ket dagiti annac a lallaki ni Nephtali: da Jahzeel, ken Guni, ken Jeser, ken Shillem.
Dagitoy dagiti annac a lallaki ni Bilha, isu nga inted ni Laban ken Raquel nga anacna a babai, ket dagitoy inyanacna ken Jacob: dagup dagiti tattao pitoda.
Amin dagiti tattao a naicuyogda ken Jacob sadiay Egipto a nagtaudda iti lasagna, malacsid dagiti assawa dagiti annac a lallaki ni Jacob, dagupda amin idi a carcararua innem a pulo ket innem;
Ket dagiti annac a lallaki ni Jose, a nayanac kencuana sadi Egipto, duada a tattao: dagup amin a tattao iti sangcacabbalayan ni Jacob, a simrec sadi Egipto, pitopuloda idi.
Ket imbaonna nga immuna ngem isu ni Juda a mapan ken Jose, tapno ipakitana ti dalan kencuana idiay Gosen; ket dimtengda sadiay daga a Gosen.
Ni Jose sabtenna ni Amana.
Ket ni Jose insaganana ti luganna, ket simmang-at a sumabet ken Israel nga amana, idiay Gosen: ket nagparang kencuana, ket inapungolna ti tengngedna, ket nagsangit iti nabayag a siaapungol kencuana.
Ket ni Israel kinunana ken Jose, Matayac coma itan, ta nakitac ta rupam, a sibibiagca pay laeng.
Ket ni Jose kinunana cadagiti cacabsatna a lallaki, ken cadagiti cabbalay ni amana, Sumang-atacto, ket yammocto ken Faraon, ket cunacto kencuana, Dagiti cacabsatco, ken ti familia ni amac, nga adda idi iti daga a Canaan immaydan caniac;
Ket dagiti lallaki isuda dagiti paspastor ta nagayaywanda cadagiti an-animal idi; ket incuyogda dagiti an-animalda a babassit ken dadackel, ken amin nga adda cadacuada.
Ket maaramidto a, no ni Faraon ayabannacayto ket cunananto, Ania ti akemyo?
Cunayonto, dagiti ad-adipenmo nagaywanda idi cadagiti an-animal, nanipud iti kinaubingmi agpapan ita, uray dacami ken dagiti met dadackelmi: tapno agnaedcayo coma iti daga a Gosen; ta tumunggal mangipaarab iti animal nacarimrimon cadagiti Egipcios.
Maidatag ni Jacob ken Faraon
Idin ni Jose napan ket inyammona ken Faraon, ket kinunana, Ni amac ken dagiti cacabsatco, ken dagiti an-animalda a babassit ken dadackel, ken amin nga adda cadacuada, naggapuda iti daga a Canaan; ket, adtoy ta addadan iti daga a Gosen.
Ket cadagiti cacabsatna, nangala cadagiti lima a lallaki ket indatagna ida iti saclang ni Faraon.
Ket ni Faraon kinunana cadagiti cacabsatna, Ania ti akemyo
Ket kinunada ken Faraon, Dagiti ad-adipenmo isuda dagiti agayaywan cadagiti an-animal, uray dacami ken dagiti dadackelmi met.
Ket kinunada ken Faraon, Immaycami agnaed iti daga; ta awanen ti pagpacanan cadagiti an-animal dagiti ad-adipenmo; ta ti bisin nagpalalo idiay daga a Canaan: ita ngarud, dawatenmi kenca, ipalubosmo a dagiti ad-adipenmo agnaedda coma iti daga a Gosen.
Ket ni Faraon nakisao ken Jose, ket kinunana, Ni amam ken dagiti cacabsatmo immayda kenca:
Ti daga nga Egipto adda iti saclangmo; iti casaysayaatan ti daga pagnaedem ni amam ken dagiti cacabsatmo; iti daga a Gosen agnaedda coma: ket no adda ammom a nasalucag cadacuada, mangicabilca nga rud cadacuada ti agaywan cadagiti an-animalco.
Ket ni Jose inserrecna ni Jacob nga amana, ket indatagna iti saclang ni Faraon: ket ni Jacob binendicionanna ni Faraon.
Ket ni Faraon kinunana ken Jacob, Manoda dagiti al-aldaw dagiti tawtawen ti panagbiagmo?
Ket ni Jacob kinunana ken Faraon, Dagiti al-aldaw dagiti tawtawen a panagpagpagnac sangagasut ket tallopuloda a tawen: bassit ken saan a nasayaat dagiti al-aldaw dagiti tawtawen ti panagbiagco, ket saanda a nacadanon cadagiti al-aldaw dagiti tawtawen ti panagbiag dagiti dadackelco cadagiti al-aldaw a panagbarbariw-asda.
Ket ni Jacob binendicionanna ni Faraon, ket rimmuar iti sango ni Faraon.
Ket ni Jose pinagyanna ni amana ken dagiti cacabsatna, ket pinagtagicuana ida iti daga ti Egipto, iti casaysayaatan ti daga, iti daga ti Rameses, a cas ni Faraon imbilinna.
Ket ni Jose tartaraonanna da amana, ken dagiti cacabsatna, ken amin dagiti sangacabbalay ni amana, iti canen, mayannatup iti tunggal sangcabalayan.
Ti Bisin ken Banbanagna
Ket awan idi ti macan iti isu-amin ti daga; ta napalalo ti bisin idi, casta a ti daga nga Egipto ken ti daga a Canaan kimmapsutda maipuon iti bisin.
Ket ni Jose inucconna amin a pirac a nasaracan iti daga nga Egipto ken iti daga a Canaan, nga ingatangda iti macan: ket ni Jose impanna ti pirac iti balay ni Faraon.
Ket idi naibusen ti pirac iti daga nga Egipto, ken iti daga a Canaan, amin dagiti Egipcios dimmanonda ken Jose, ket kinunada, Iccannacami iti canen: ta apayapay mataycami coma iti saclangmo ta ti pirac naibus.
Ket ni Jose kinunana, Itdenyo dagiti an-animalyo; ket iccancayto gapu cadagiti an-animalyo, no naibus ti pirac.
Ket impanda dagiti an-animalda ken Jose; ken ni Jose iniccanna ida iti taraon a sucat dagiti cabcabayo, ken dagiti an-animal a babassit, ken dagiti vacvaca, ken dagiti as-asno: ket pinacanna ida iti taraon a sucat dagiti an-animalda iti daydi a tawen.
Ket idi nalpas daydi a tawen, immayda kencuana iti tawen a maicadua, ket kinunada kencuana, Dicamto ilibac ken apoc nga naibus amin ti piracmi; ket dagiti arban dagiti an-animal cucua ida ni apoc; awan ti nabati a makita ni apoc, no saan laeng a dagiti bagbagimi, ken dagdagami:
Apayapay mataycami coma iti imatang dagita matam, dacami ken dagiti dagdagami met
gatangennacami agraman dagiti dagdagami a sucat ti taraon, ket dacami ken dagiti dagdagami ad-adipennacaminto ni Faraon: ket iccannacami iti imula, tapno agbiagcami, a dicami met matay, ket di agbalin a langalang ti daga.
Casta ti pinaggatang ni Jose iti amin a daga ti Egipto, nga agservi ken Faraon; ta dagiti taga Egipto tunggal maysa inlacona ti pagtalonanna, ta pimmigsa ti bisin cadacuada: ket ti daga tinagicua ni Faraon.
Ket ti maipapan cadagiti umili, pinaalisna ida cadagiti il-ili nanipud maysa a pungto ti beddeng ti Egipto agtungpal iti sabali a pungtona.
Dagiti la dagdaga dagiti papadi ti dina ginatang: gapu ta cadagiti papadi adda idi ti maysa bingay nga aggapu ken Faraon, ket nanganda iti bingayda nga inted cadacuada ni Faraon; iti casta dida nalaco ti dagdaga.
Idin ni Jose kinunana cadagiti umili, Adtoy, siac ginatangcayon ken dagiti dagdagayo a maipaay ken Faraon: adtoy, adda imulayo, ket mulaanyonto ti daga.
Ket maaramidto iti panagani, nga itedyonto ken Faraon ti maysa nga apagcalima, ket dagiti uppat nga apag cucuayonto, nga imulayo ti pagtalonan, ken canenyo agraman dagiti cabbalayyo, ken canen dagiti ubbingyo a babassit.
Ket kinunada, Inispalmon dagiti biagmi: macasaraccami coma iti parabur iti biang ni apoc, ket ad-adipennacaminto ni Faraon.
Ket ni Jose inaramidna nga alagaden maipapan iti daga sadi Egipto ket agpapan ita, nga ti apagcalima isu ti cucua ni Faraon; ti laeng daga dagiti papadi ti saan a tinagicua ni Faraon.
Ket ti Israel nagnaed iti daga nga Egipto, iti daga a Gosen; ket ginun-udda ti panagtaggicuada cadagiti cucua sadiay, ket nagbungada, ket nagaduda unay.
Ket ni Jacob nagyan iti daga nga Egipto cadagiti sangapulo ket pito a tawen: ti casta dagiti al-aldaw ni Jacob, dagiti tawtawen ti panagbiagna, sangagasut ket uppat a pulo ket pito a tawen.
Ket ti aldaw nga ipapatayen ni Israel immadani: ket inayabanna ni anacna a Jose, ket kinunana kencuana, No ita nacasaracac ti parabur cadagiti matam, Gen. :.dawatec kenca nga icabilmo ta imam iti babaen toy luppoc, ket ipaaymo caniac ti caasi ken kinapudno: dawatec kenca, dinac itabon ditoy Egipto;
Ngem no maturogacto a maitipon cadagiti dadackelco, ipanawnacto ditoy Egipto, ket iponponnacto iti nacaiponponanda
Ket isu kinunana, Aramidecto a cas ti sinaom.
Ket kinunana, Sapataam caniac: ket isu sinapataanna kencuana
Ket ni Israel nagsadag iti oloanan ti iddana.
Ket naaramid iti calpasan dagitoy a banbanag, a ti maysa kinunana ken Jose, Adtoy, masakit ni amam: ket incuyogna dagiti dua nga annacna a lallaki, da Manases ken Ephraim.
Ket inyammo ti maysa ken Jacob, ket kinunana, Adtoy, ni anacmo a Jose um-umay kenca: ket ni Israel incarcarigatanna ti bagina, ket nagtugaw iti pagiddaan.
Ket ni Jacob kinunana ken Jose, Ti Dios a Mannacabalin amin nagparang caniac idiay Luza, sadiay daga a Canaan, ket binendicionannac.
Ket kinunana caniac, Adtoy, pagbungaencanto, ket pagaduencanto, ket aramidencanto a maysa a bunggoy dagiti inilin-ili, ket itdecto daytoy a daga cadagiti putputotmo iti calpasam a tagicuaen nga agnanayon.
Ket ita dagiti dua nga annacmo a lallaki, a nayanac kenca iti daga nga Egipto, idi diac pay immay ditoy Egipto, cucuac ida; da Ephraim ken Manases, a cas met da Ruben ken Simeon, cucuacto ida.
Ket dagiti annacmo a putotem a maud-udi ngem dagitoy cucuamto ida; agnagandanto a mayannurot iti nagan dagiti cacabsatda iti panagtawidda.
Ket siac, idi naggapuac idiay Padan-aram, natay ni Raquel iti arpadco iti dalan idiay daga a Canaan, idi adayu pay laeng bassit ti Ephrata: ket impoponco iti dalan a mapan sadiay Ephrata (nga isu ti Belen).
Ni Jose ken dagiti Annacna a Lallaki sarungcaranda ni Jacob
Ket ni Israel nakitana dagiti annac ni Jose, ket kinunana, siasinoda dagitoy?
Ket ni Jose kinunana ken amanna, Isuda dagiti annacco a lallaki, nga inted ti Dios caniac ditoy
Ket kinunana, dawatec kenca, Yegmo ida, caniac, ket bendicionacto ida.
Dagiti mata ni Israel kimmodrepdan maipuon iti kinalacayna, iti casta di nacakita
Ket inyadanina ida kencuana; ket inagcanna ida, ket inaracupna ida.
Ket ni Israel kinunana ken Jose, Siac diac impagarup idin a makitac ti rupam: ket, adtoy, ti Dios impalubosna a makitac met dagiti putotmo.
Ket ni Jose innalana ida nanipud iti nagbaetan dagiti tumengna: ket intamedna ti rupana iti daga.
Ket ni Jose innala ida a dua, ni Ephraim iti macanawanna nga agturong iti ima a macatigid ni Israel, ket ni Manases iti ima a macatigidna nga agturong iti ima a macanawan ni Israel, ket inyasidegna ida kencuana.
Ket ni Israel inyunnatna ti imana a macanawan, ket impatayna iti olo ni Ephraim, isu nga inaudi idi, ket ti imana a macatigid iti olo ni Manases, nga inturongna a siaammo dagiti imimana; ta ni Manases isu idi ti inauna.
Ket binendicionanna ni Jose, ket kinunana, Ti Dios nga iti sangona nagnagnaanda dagiti dadackelco a ni Abraham ken ni Isaac, ti Dios a manaraon caniac iti amin a panagbiagco agingga itoy nga aldaw,
Ti angel a nangilisi caniac iti amin a dakes, bendicionanna coma dagiti ubbing; ket ni naganco matawagan coma cadacuada, ken ti nagan dagiti ammac a ni Abraham ken ni Isaac; agbalinda coma a maysa a caadu iti tengnga ti daga.
Ket ni Jose idi nakitana a ni amana impatayna ti imana a macanawan iti olo ni Ephraim, saan a nacaay-ayo kencuana: ket inngatona ti ima ni amana, tapno iccatenna iti olo ni Ephraim a yallatiw iti olo ni Manases.
Ket ni Jose kinunana ken amana, Saan a casta, ama; ta daytoy isu ti inauna; idissom ti imam a macanawan iti olona.
Ket ni amana dina kinayat ket kinunana, Ammoc, anacco, ammoc; isu met agbalinto nga maysa nga ili, ket isu dackelto met: ngem ti cabsatna nga inaudi dacdackel to ngem isu, ket ti putotna agbalinto a maysa a caadu dagiti nasnacion.
Ket binendicionanna ida idi nga aldaw a cuncunana, Kenca ti panangibendicionto ti Israel a cuncunana, Ti Dios aramidennaca coma a cas ken Ephraim ken cas ken Manases: ket inyun-unana ni Ephraim ngem ni Manases.
Ket ni Israel kinunana ken Jose, Adtoy, matayac: ngem ti Dios addanto cadacayo, ket pagsubliennacayto iti daga dagiti dadackelyo.
Maysa pay intedco kenca ti maysa a binglay a pacaipangpangronaam cadagiti cacabsatmo, isu nga innalac iti ima ti Amorroheo gapu iti campilanco ken iti ba-ic.
Ti Padto ni Jacob maipapan cadagiti annacna a lallaki
Ket ni Jacob inayabanna dagiti annacna a lallaki, ket kinunana: Agtitiponcayo, tapno saritaec cadacayo ti mapasamac cadacayo cadagiti maud-udi nga al-aldaw.
Agtitiponcayo, ket denggenyo, dacayo nga annac a lallaki ni Jacob;
Ket imdenganyo ni Israel nga amayo.
Ruben, sica ti inauna nga anacco, ti pigsac, ken ti damo ti kiredco;
Cangronaan ti caicarian, ken cangronaan ti pannacabalin.
Sibuburec nga aglippias a cas danum, maawan coma kenca ti kinapangpangronam;
Ta inulim ti pagiddaan ni amam;
Idin: tinulawam: inulina ti pagiddaac.
Da Simeon ken Levi agcabsatda;
Ig-igam ti kinaranggas dagiti campilanda.
O cararuac, dica sumrec iti palimedda;
Iti gimongda, O gloriac, dica makitimpuyog;
Ta iti pungtotda pinapatayda ti maysa a lalaki.
Ken iti kinasungitda pinasatanda ti vaca.
Mailunod coma ti pungtotda, gapu ta nacaro idi;
Ken ti ungetda, gapu ta naulpit idi:
Siac isinacto ida iti Jacob,
Ket iwarasconto ida iti Israel.
Juda, sica daydayawendacantao dagiti cacabsatmo:
Ti imam addanto iti lengnges dagiti cabusormo;
Dagiti annac a lallaki ni amam agrucbabdanto kenca.
Ni Juda isu urbon ti maysa a leon;
Naggapu iti sinamsam immulica, anacco:
Nagrucob, nagidda cas maysa a leon,
Ken cas maysa a leon a babai; asino ti macariing kencuana?
Dinto umadayo ti cetro ken Juda,
Uray ti sarucod ti agturay di umadayo iti baet dagiti sacsacana,
Agingga iti di umay ni Mamagcacappia; 
Ket isu ti tulnoganto dagiti il-ili.
Igalgalutan iti puon ti uvas ti urbonna,
Ket ti urbon ti asnona iti napili a lanut ti uvas;
Linabaanna iti arac dagiti cawcawesna, ken iti dara dagiti uvas ti pagananayna:
Dagiti matana palabbagaento ti arac,
Ket dagiti ngipenna papurawento ti gatas.
Ni Zabulon agnaedto cadagiti pagsangladan ti baybay.
Ket isu ti pagsangbayanto dagiti sasacayan;
Ket sadiay Sidon ti pagpatenggaanto ti beddengna.
Ni Isaacar isu ti asno a napigsa 
Agidda cadagiti apon dagiti carcarnero:
Ket nakitana ti maysa a paginanaan a naimbag idi,
Ket ti daga a nacaay-ayo idi:
Ket imbabana ti abagana tapno awitenna,
Ket nagbalin nga adipen iti panagbannog.
Ni Dan ocomennanto dagiti cacailianna,
A cas maysa cadagiti tribu ti Israel.
Ni Dan maysanto nga uleg iti dalan,
Maysanto a carasaen iti lipit,
A cumagat cadagiti mucmucod ti cabayo,
Iti casta ti agsacay kencuana tinnagenna iti licud.
Inur-urayco idi ti panangispalmo, O Jehova.
Ni Gad, duclosento ti maysa a sangcabuyot;
Ngem isu dumoclosto cadagiti mucmucodda.
Ti tinapay ni Aser aglablabonanto,
Ket isu itednanto dagiti nanam a naarian.
Ni Nephtali ugsa a babai a nabaybayaan:
Mangted cadagiti nasayaat a balbalicas.
Ni Jose maysa a sanga a sibubunga,
Sanga a sibubunga iti abay ti maysa nga ubbog;
Dagiti sarsaringitna cumalatcatda iti bacud.
Dagiti pumapana pinarparigatda,
Ket pinampanada, ket kinamatcamatda:
Ngem ti ba-ina nagtuloy iti pigsa,
Ket dagiti ig-igam dagiti im-imana napapigsada,
Gapu cadagiti im-ima ti Mannacabalin ni Jacob.
(Isu a naggapuan ti pastor, ti bato ni Israel),
Aggapu iti Dios ni amam met laeng, ti tumulongto kenca,
Ket aggapu iti Mannacabalin amin ti mamendicionto kenca,
Cadagiti benbendicion ti langit a nangato, Benbendicion ti yuyeng nga agiyan iti baba,
Benbendicion dagiti sussuso, ken ti aanacan.
Dagiti benbendicion ni amam Dacdackelda idi ngem dagiti benbendicion dagiti capuonac
Inggana dagiti pungto a caadaywan dagiti turturod nga agnanayon:
Dagitoy addadanto iti olo ni Jose.
Ken iti cuppocuppo ti naisina cadagiti cacabsatna a lallaki.
Ni Benjamin isu ti lobo nga agagagaw:
Iti bigat canennanto ti sinamsam,
Ket iti rumabii, binglayennanto ti inagaw.
Amin dagitoy isuda dagiti sangapulo ket dua a caputotan ni Israel: ket daytoy ti sinao ni amada cadacuada, ket binendicionanna ida; tummunggal maysa mayannatup iti pammendicionna, binendicionanna ida.
Ket imbilinna cadacuada, ket kinunana cadacuada, siac maitiponacto cadagiti cacabagiac: iponpondacto a maitipon cadagiti dadackelco idiay rukib nga adda iti talon ni Ephron a Hetheo,
Idiay rukib nga adda iti talon idiay Macpela, iti sango ti Mamre, sadiay daga a Canaan, isu a ginatang ni Abraham agraman ti talon ken Ephron a Hetheo, tapno tagicuaenna a pagtamtamnan:
Sadiay ti nangiponponanda cada Abraham ken Sara, nga asawana; idiay ti nangiponponanda cada Isaac ken Rebecca, nga asawana; ket sadiay ti nangiponponanda ken Lea:
Ti Ipapatayna.
Ti talon ken ti rukib nga adda idiay, isu a nagatang cadagiti annac ni Heth.
Ket idi nalpasen ni Jacob ti panangbilbilinna cadagiti annacna, incucotna dagiti sacsacana idi iddana, ket inyawatna ti cararuana, ket naitipon cadagiti cabcabagianna.
Ket ni Jose inapungolna ti rupa ni amana, ket sinangitanna, ket inagcanna.
Ket ni Jose imbilinna cadagiti ad-adipenna a mangngagas nga embalsamarenda ni amana nga balcutenda; ket dagiti mangngagas binalcutda ni Israel nga iniccanda ti balsamo.
Ket tinungpalda kencuana dagiti uppat a pulo nga aldaw; ta casta ti panagtungpal idi dagiti al-aldaw ti panagembalsamar: ket dagiti Egipcios sinangitanda bayat ti pitopulo nga aldaw.
Ket iti calpasan dagiti al-aldaw a panagsangit kencuana, ni Jose sinaona cadagiti adda iti balay ni Faraon, cuncunana, No ita nacasaracac ti parabur cadagiti matayo, dawatec cadacayo, saoenyo coma, cadagiti lapayag ni Faraon, a cunayo.
Ni amac insapatana caniac a kinunana, Adtoy, matayac; iti tanemco a kinutcotco nga agservi caniac sadiay daga a Canaan, idiayto ti pangiponponam caniac
Ita ngarud, dawatec kenca, ipalubosmo nga sumang-atac, ken iponponco ni amac, saacto agsubli.
Ket ni Faraon kinunana, Inca sumang-at, ket iponponmo ni amam, a cas insapatana kenca.
Ket ni Jose simmang-at a nangiponpon ken amana; ket kimmuyog kencuana amin dagiti ad-adipen ni Faraon, ken amin dagiti pangpanglacayen iti balayna ken amin dagiti pangpanglacayen iti daga nga Egipto,
Ken amin dagiti sangacabbalay ni Jose, ken dagiti cacabsatna a lallaki, ken dagiti sangacabbalay ni amana: isuna la nga imbatida sadiay daga a Gosen dagiti annacda a babassit, ken dagiti an-animalda a dadackel.
Ket simmang-at a kimmuyog kencuana dagiti luglugan ken tattao nga agcabcabayo: ket isu idi ti dackel unay a bunggoy.
Ket nacagtengda agingga iti pagtaltagan idiay Atad, nga adda iti casumbangir ti Jordan, ket sadiay nagdung-awda iti dackel unay ken napalalo a panagdung-aw: ket inaramidna ti maysa a panangdung-aw ken amana cadagiti pito nga aldaw.
Ket idi nakita dagiti agnaed sadiay a daga, dagiti Cananeo, daydi dung-aw idiay pagtaltagan idiay Atad, kinunada, Daytoy isu ti nalabes a dung-aw iti biang dagiti taga Egipto: isu ti gapuna a napanaganan iti Abel-mizraim, nga adda iti casumbangir ti Jordan.
Ti Pannacaitabon ni Jacob sadiay Macpela
Ket dagiti annacna inaramidda kencuana cas imbilinna cadacuada:
Ta dagiti annacna impanda idiay daga a Canaan, ket imponponda iti rukib ti talon a Macpela, isu a ginatang ni Abraham tapno tagicuaenna a pagtamtamnan, ken Ephron a Heth, iti sango ti Mamre agraman ti talon.
Ket ni Jose nagsubli sadiay Egipto, isu, ken dagiti cacabsatna a lallaki, ken amin dagiti simmurot kencuana a nangiponpon ken amana, iti calpasan ti panangiponponna ken amana.
Ti Kinaimbag ni Jose cadagiti Cacabsatna
Ket idi a nakita dagiti cacabsat ni Jose a natay ni amada, kinunada, Nalabit a guraennatayto, ni Jose, ket supapacannatayto nga awan curangna cadagiti amin a dakes nga inaramidtayo kencuana.
Ket pinaibagada ken Jose, kinunada, Ni amam imbilinna idi di pay natay a kinunana,
Saoenyonto ti castoy ken Jose, Dawatec kenca ita, Pacawanem, ti salungasing dagiti cacabsatmo, ken ti basolda ta dakes ti inaramidda kenca
Ket ita, dawatenmi kenca, Pacawanem ti salungasing dagiti ad-adipen ti Dios ni amam
Ket ni Jose nagsangit idi nakisaoda kencuana.
Ket dagiti cacabsatna napanda met ket nagpaclebda iti sangoanan ti rupana, ket kinunada, Adtoy, dacami dagiti ad-adipenmo.
Ket ni Jose kinunana cadacuada, Dicayo agbuteng: ta siac addaac aya iti akem ti Dios?
Ket dacayo, pinanagemyo ti dakes; caniac ngem pinanagem ti Dios a naimbag, tapno pagbanagenna cas adda ita, tapno ispalenna dagiti adu a tattao a sibibiag.
Ita ngarud, dicayo agbuteng: siac taraonancayto, ken dagiti annacyo a babassit
Ket liniwliwana ida, ket nagsao a siaayat cadacuada.
Ti Ipapatay ni Jose.
Ket ni Jose nagnaed sadi Egipto, isu ken dagiti sangacabbalay ni amana: ket nagbiag ni Jose cadagiti sangagasut ket sangapulo a tawen.
Ket ni Jose nakitana dagiti appococ iti tuud ni Ephraim: dagiti met annac ni Maquir, nga anac a lalaki ni Manases, nayanacda cadagiti tumtumeng ni Jose.
Ket ni Jose kinunana cadagiti cacabsatna, Matayac; ngem ti Dios sarungcarannacayto a di bumurong, ket pasangatennacayto ditoy a daga a mapan iti daga nga incarina a sisasapata ken Abraham, ken Isaac, ken Jacob.
Ket ni Jose sinapataanna cadagiti annac ni Israel, cuncunana, Ti Dios sarungcarannacayto a di bumurong, ket dacayo alaenyonto ditoy dagiti tultulangco.
Ket ni Jose natay idi nagtawen iti sangagasut ket sangapulo: ket inimbalsamarda, ket naicabil iti maysa a lungon sadi Egipto.
EXODO 
Pannacaparigat ti Israel sadi Egipto.
Dagitoy dagiti nagnagan dagiti annac ni Israel a simrec sadi Egipto; tunggal maysa a lalaki agraman familiana kinacuyog ida ni Jacob.
Da Ruben, Simeon, Levi ken Juda,
Da Issacar, Zabulon ken Benjamin,
Da Dan ken Neftali, ken Gad ken Aser.
Ket amin dagiti tattao a nagtaudda iti lasag ni Jacob pitopuloda a carcararua; ket ni Jose addan idi sadi Egipto.
Ket ni Jose natay ken amin dagiti cacabsatna ken amin daydi a caputotan.
Ket dagiti annac ni Israel immaduda, ket wimmadwadda iti casta unay, ket nabungada ket nagbalinda a naglablabes iti pannacabalin; ket ti daga napusec cadacuada.
Idi cuan nabangon ti baro nga ari sadiay Egipto, isu a di nangbigbig ken Jose.
Ket kinunana cadagiti iturayanna, Kitaenyo, dagiti tattao nga annac ti Israel ad-aduda ken manmannacabalinda ngem datayo:
Umaycayo, agaramidtayo a sisasaririt cadacuada di la ket ta umadaduda pay, ket no mapasamac ti gubat, tumiponda pay cadagiti cabcabusortayo, ket makicabilda cadatayo, ket pumanawda ditoy a daga.
Iti casta insaadda dagiti mangdagdag cadacuada a mamadagsen cadagiti awawitda
Ket imbangonanda ni Faraon cadagiti il-ili a pagipenpenan iti taraon, a Pitom ken Rameses.
Ngem no casano ti pammarparigatda cadacuada, ad-adda met ti yaaduda ken ad-adda ti panagrucbusda
Ket matoocanda iti maipanggep cadagiti annac ti Israel.
Ket dagiti Egipcios inadipenda a siiinget unay dagiti annac ti Israel:
Ket pinapaitda ti panagbiagda iti nacaro a pannacaadipen, iti panagmasa ken panagladrillo, ken amin a kita ti pacaaramatan iti talon, amin nga aramidda, isu a pinangadipenda iti napalalo cadacuada.
Ket ti ari ti Egipto imbagana cadagiti mammaltot nga Hebreas, a ti nagan ti maysa Sifra, ket ti nagan caduana Pua:
Ket kinunana, Intono mamaltotcayo cadagiti Hebreas, ket makitayo ida idiay pagpaanacan; no anac a lalaki, patayenyonto ngarud; ngem no anac a babai, agbiagto.
Ngem dagiti mammaltot nagbutengda iti Dios, ket dida inaramid ti cas imbilin ti ari ti Egipto cadacuada, no di ket biagenda idi dagiti ubbing a lallaki.
Ket pinaayaban ti ari ti Egipto dagiti mammaltot, ket kinunana cadacuada, Apayapay nga inaramidyo daytoy, ket biniagyo dagiti ubbing a lallaki?
Ket dagiti mammaltot kinunada ken Faraon, Gapu ta dagiti babbai nga Hebreas saanda a cas cadagiti babbai nga Egipcias; ta isuda nasiglatda, ket nacapasngaydan no dipay macadanon ti mammaltot cadacuada.
Ket ti Dios inaramidna ti imbag cadagiti mammaltot: ket immadu dagiti tattao, ket nagbalinda a mannacabalin unay.
Ket naaramid a gapu ta dagiti mammaltot nagbutengda iti Dios, isu inaramidna ida a sagsangacabbalayan.
Ket imbilin ni Faraon cadagiti amin nga iturayanna, a cunana, Tunggal lalaki, nga anac a tumao, yanudyonto iti carayan, ket tunggal anac a babai biagenyonto.
Ni Moises nayanac ket nailemmeng
Ket napan ti maysa a lalaki iti caputotan ni Levi, ket innalana nga asawa ti maysa nga anac a babai ni Levi. 
Ket ti babai nagsicug, ket naganac iti lalaki: ket idi nakitana a nalibnos nga ubing, inlemmengna iti bayat ti tallo a bulan.
Ket idi dina mabalin nga ilemmengen, inyalaanna iti maysa a bassit a bilog a runo a ginalagalaanna iti pitac ken betun; ket idiay ti nangicabilanna iti ubing, ket indissona iti carorootan iti igid ti carayan.
Ket ti cabsatna a babai nagyan iti adayo tapno maammoanna ti maaramid kencuana.
Ket ti anac a babai ni Faraon immulog nga agdigos iti carayan; ket dagiti babbalasangna agpagpagnada iti igid ti carayan: ket nakitana ti bassit a bilog cadagiti roroot, ket binaonna ti balasangna a mangala.
Ket linuctanna, ket nakitana ti ubing: ket adtoy a ti ubing nagibit
Ket simnec ti caasina kencuana, ket kinunana, Daytoy ti maysa cadagiti annac dagiti Hebreos.
Idin ti cabsatna a babai kinunana iti anac a babai ni Faraon, Innacto ayaban nga agpaay kenca ti maysa a babai nga Hebrea a mangtagibi iti ubing a gapu kenca?
Ket ti anac a babai ni Faraon kinunana kencuana, Inca
Ket ti balasang napan, ket inayabanna ti ina ti ubing.
Ket ti anac a babai ni Faraon kinunana kencuana, Alaem daytoy nga ubing, ket tagibiem gapu caniac ket itedconto kenca ti gongonam
Ket ti babai innalana ti ubing ket tinagibina.
Ket ti ubing dimmackel, ket impanna iti anac a babai ni Faraon, ket isu (ti ubing) nagbalin a pannacaanacna
Ket in-galadna ti naganna a Moises, ket kinunana, Gapu ta iti danum ti nangalaac kencuana.
Ket naaramid cadagidiay nga al-aldaw, a idi ni Moises numakem, napan cadagiti cacabsatna, ket nakitana dagiti rigrigatda: ket nakitana ti maysa nga Egipcio a kimmabil iti maysa nga Hebreo a maysa cadagiti cacabsatna.
Ket nagtaliataliaw ket idi makitana nga awan tao, pinatayna ti Egipcio, ket inlumlumna iti cadaratan.
Ket nagsursur iti maicadua nga aldaw, ket adtoy ti dua a lallaki nga Hebreos agcabcabilda: ket kinunana iti akinbasol, Apayapay a ranggasam ti capadam?
Ket kinunana, Asino ti namangon kenca a maysa a principe ken mangocom cadacami
Ket ni Moises nagbuteng, ket kinunana, Agpayso nga ti naaramid naammoan.
Idi a naammoan ni Faraon daytoy nga aramid, kinayatna idi a patayen ni Moises
Ngem ni Moises nagtalaw iti sango ni Faraon, ket nagnaed iti daga a Madian: Ket nagtugaw iti sibay ti maysa a bobon.
Ti padi sadi Madian adda pito nga annacna a babai: ket isuda immayda agsacdu, ket pinunnoda dagiti colcolloong a pamainumanda iti pangen ni amada.
Ket dagiti agpapaarab immayda, ket pinapanawda ida; ngem ni Moises timmacder ket inarayatna ida, ket impainumna dagiti arbanda.
Ket idi nga simmangpetda ken Raquel nga amada, isu kinunana, Ania ti gapuna a nagsublicayo iti castoy a cabiitna ita nga aldaw?
Ket kinunada, Ti maysa nga Egipcio inispalnacami iti ima dagiti agpapaarab, ket insacduannacami pay, ket ti pinainumna ti pangen.
Ket isu kinunana cadagiti annacna a babbai, Ket sadino ti yanna
Apayapay a binay-anyo dayta a tao
Ayabanyo, tapno mangan iti tinapay.
Ket ni Moises immannugot a nakipagnaed iti lalaki, ket isu intedna ken Moises ti anacna a babai a Sefora.
Ket daytoy nangyanac iti maysa a lalaki, ket ni Moises pinanagananna iti Gersom; ket kinunana, Siac nagyanac a gangannaet iti saanco a daga.
Ket naaramid iti panaglasat dagidiay adu nga al-aldaw a natay ti ari ti Egipto: ket dagiti anac ti Israel nagasugda a gapu iti pannacaadipen, ket nagickisda, ket ti ickisda dimmanon iti Dios gapu iti pannaca-adipen.
Ket ti Dios dinengngegna ti sasainnecda, ket ti Dios linagipna ti tulagna ken Abraham, ken Isaac, ken Jacob.
Ket ti Dios minatmatanna dagiti annac ti Israel, ket ti Dios linagipna ida.
Ni Moises agay-aywan idi cadagiti an-animal ni Jetro a catuganganna a lalaki a padi idiay Madian: ket impanna ti arban iti malicudan ti let-ang, ket dimmanon iti bantay ti Dios agingga iti Horeb.
Ket ti angel ni Jehova nagparang kencuana iti maysa a gilayab ti apuy iti tengnga ti maysa a cayo a bassit; ket minatmatanna, ket, adtoy a ti cayo a bassit dumardarang iti apuy, ket ti cayo a bassit saan idi a mauram.
Ket ni Moises kinunana, Ita sumibayacto, ket kitaec daytoy dackel a buya, no ania ti gapuna a ti cayo a bassit saan a mauram.
Ket ni Jehova idi makitana, a simmibay nga agbuya, ti Dios inaoaganna nanipud iti tengnga ti cayo a bassit ket kinunana, Moises, Moises
Ket isu kinunana, Adtoyac.
Ket kinunana, Dica umasideg ditoy: iccatem dagiti zapatosmo cadagita sacsacam, ta ti disso a yanmo daga a nasantoan.
Maysa pay kinunana, Siac ti Dios ni amam, ti Dios ni Abraham, ti Dios ni Isaac, ken ti Dios ni Jacob
Ket ni Moises inapputna ti rupana; ta nagbuteng a kimmita iti Dios.
Ket ni Jehova kinunana, Pudno a nakitac ti ladingit ti ilic nga adda sadi Egipto, ket dinengngegco ti unnoyda gapu cadagiti managdagdag cadacuada ta ammoc dagiti leddaangda;
Ket bimmabaacon tapno ilisic ida iti ima dagiti Egipcios, ken tapno ipanawco ida idiay a daga nga ipan iti maysa a naimbag ken nalawa, iti maysa a daga a pagayusan ti gatas ken diro; iti yan ti Cananeo, ken ti Heteo, ken ti Amorreo, ken ti Perezeo, ken ti Heveo, ken ti Jebuseo.
Ket ita, adtoy a ti unnoy dagiti annac ti Israel dimmanon caniac maysa pay nakitacon ti pammarparigat nga ipapaay cadacuada dagiti Egipcios.
Umayca ngarud ita, ket ibaoncanto ken Faraon tapno ipanawmo ti ilic nga annac ti Israel iti Egipto.
Ket ni Moises kinunana iti Dios, Asinoac a mapan aya ken Faraon, ken mangipanaw iti Egipto cadagiti annac ti Israel?
Ket kinunana, kinapudnona nga addaacto kenca; ket daytoyto ti pagilasinan kenca a siac imbaonca; Calpasanto ti panangalam iti ili sadi Egipto, agdaydayawcayo iti Dios iti rabaw daytoy a bantay.
Ket ni Moises kinunana iti Dios, Adtoy no dumtengac cadagiti annac ti Israel, ket cunacto cadacuada, Ti Dios dagiti ammayo imbaonnac cadacayo, ket no isuda ta saludsudenda caniac, Asino ti naganna
ania ti isungbatconto cadacuada?
Ket ti Dios kinunana ken Moises, SIAC TI SIAC: ket kinunana, castoy ti saoemto cadagiti annac ti Israel NI SIAC ti nangibaon caniac cadacayo.
Ket ti Dios kinunana pay ken Moises, Castoy ti saoemto cadagiti annac ti Israel, Ni Jehova a Dios dagiti ammayo, a Dios ni Abraham, a Dios ni Isaac, ken Dios ni Jacob, imbaonnac cadacayo: daytoy ti naganco nga agnanayon, ket daytoy ti pacalaglagipac cadagiti isu-amin a caputotan.
Inca, ket gimongem dagiti lallacay ti Israel, ken cunam cadacuada, Dios ni Abraham, ni Isaac, ken ni Jacob, nagparang caniac a kinunana, Kinapudnona a sinarungcarancayon, ket nakitac ti maaramid cadacayo iti Egipto:
Ket kinunacon, Alaencayto manipud iti pammarparigat ti Egipto a ipan sadiay daga ti Cananeo, ken ti Heteo, ken ti Amorreo, ken ti Perezeo, ken ti Heveo, ken ti Jebuseo, iti maysa a daga a pagayusan ti gatas ken diro.
Ket ipangagdanto ti timecmo: ket incanto, sica ken dagiti lallacay ti Israel, iti ari ti Egipto, ket cunayonto kencuana, Ni Jehova a Dios dagiti Hebreos nasaracannacami: Ket ita palubosannacami, dawatenmi kenca, nga incami iti let-ang iti bayat dagiti tallo nga aldaw, tapno aramidenmi ti daton ken Jehova a Diosmi.
Ket ammoc a ti ari ti Egipto dinacayto palubosan a mapan, saan, saan a babaen iti napigsa nga ima.
Ket siac yunnatconto ti imac, ket dusaecto ti Egipto cadagiti amin a datdatlagco nga aramidecto iti beddengna: ket iti calpasanna palubosannacayto.
Ket iccacto ti parabur daytoy nga ili iti imatang dagiti Egipcios: ket maaramidto nga intono pumanawcayo, saancayto nga agtalaw nga imaima:
Ngem tunggal babai agkiddawto iti carrubana ken iti sangailina iti balayna, cadagiti araruaten a pirac ken araruaten a balitoc, ken pagpagan-anay: ket iyaroatyonto ida cadagiti annacyo a lallaki ken babai; ket samsamenyonto ti cucua dagiti Egipcios.
Ket ni Moises simmungbat ket kinunana, Ngem, adtoy, didacto patien ket didanto imdengan ti timecco; ta cunadanto, ni Jehova, Saan a nagparang kenca.
Ket ni Jehova kinunana kencuana, Ania dayta adda ita imam
Ket isu kinunana, Maysa a sarucod.
Ket kinunana, Ipurruacmo iti daga
Ket impurruacna iti daga, ket nagbalin nga uleg; ket ni Moises inadayoanna idi.
Ket ni Jehova kinunana ken Moises, Unnatem ta imam ket iggamam ti ipusna; (ket inyunnatna ti imana ket iniggamanna, ket nagbalin a sarucod iti imana:)
Tapno patienda a ni Jehova a Dios dagiti ammada, ti Dios ni Abraham, ti Dios ni Isaac, ken Dios ni Jacob, nagparang kenca.
Ket ni Jehova kinunana kencuana, Isucsucmo ita ti imam ita barucongmo
Ket insucsucna ti imana iti barucongna: ket idi nga iniccatna, adtoy nagcucutel ti imana, a nagpuraw a cas la nieve.
Ket kinunana, Isucsucmo manen ta imam iti barucongmo. (Ket insucsucna manen ti imana iti barucongna; ket idi nga iniccatna ti imana iti barucongna, adtoy ta nagsubli a cas idi lasagna a sigud.)
Ket maaramidto a no didaca patien, wenno dida italtalec ti timec ti umuna a pagilasinan, patiendanto ti timec ti maudi a pagilasinan.
Ket maaramidto a no didanto pay la patien dagitoy nagcadua a pagilasinan, wenno dida ipangag ti timecmo, mangalacanto iti danum ti carayan, ket ibuyatmonto iti daga a namaga: ket ti danum nga alaem iti carayan agbalinto a dara iti daga a namaga.
Ket ni Moises kinunana ken Jehova, O, Apo, saanac a tao a somasao, uray idi nalabes a tiempo wenno ita ken uray nanipud idi nakisaoca itoy adipenmo; ta naullayatac nga agsao ket natabbed ti dilac.
Ket ni Jehova kinunana kencuana, Asino ti nangaramid iti ngiwat ti tao
wenno asino ti mamagumel, wenno mamagtuleng, wenno mamagkita, wenno mamagbulsec ti tao
Saan aya nga siac a Jehova?
Inca ngarud ita ta addaacto iti ngiwatmo ket isurocanto iti saoem.
Ket kinunana, O, Apo, dawatec kenca, ibaonmo, babaen iti ima daydiay ibaonmonto.
Ket ni Jehova simged ti pungtotna a maibusor ken Moises, ket kinunana, Awan aya ni cabsatmo nga Aaron, a Levita
Ammoc nga isu ti nalaing nga agsao
Ket maysa pay, adtoy, umaynaca sabten: ket apaman a makitanacanto, agragsacto iti pusona.
Ket saoemto kencuana, ket paisaomto kencuana dagiti sasao: ket addaacto iti ngiwatmo ken iti ngiwatna, ken isurocayto iti aramidenyonto.
Ket isunto ti pannacangiwatmo iti ili; ket maaramidto nga isunto ti ngiwatmo, ket sicanto ti pannaca-Diosna.
Ket iggamamto daytoy a sarucod, isu a pangaramidmonto cadagiti pagilaslasinan.
Agsubli sadiay Egipto
Ket ni Moises napan nagsubli ken Jetro a catuganganna a lalaki, ket kinunana kencuana, dawatec kenca, Palubosannac, nga agsubli cadagiti cacabsatco nga addada sadi Egipto, bareng no addada pay a sibibiag
Ket ni Jetro kinunana ken Moises, Inca a sitatalna.
Ket ni Jehova kinunana ken Moises idiay Madian, Inca, agsublica idiay Egipto; ta amin dagiti nagtarigagay iti pataymo nataydan.
Ket ni Moises innalana ti asawana ken dagiti annacna ket insacayna ida iti maysa nga asno, ket nagsubli idiay daga nga Egipto: ket ni Moises incuyogna iti imana ti sarucod ti Dios.
Ket ni Jehova kinunana ken Moises, Intono agsublica sadi Egipto, kitaem ta aramidem iti saclang ni Faraon amin dagiti datdatlag nga incabilco ita imam: ngem siac patangkenecto ti pusona, ket dinanto palubosan ti ili.
Ket cunamto ken Faraon, Castoy ti cuna ni Jehova, ti Israel isu ti anacco, ti inauna nga anacco:
Ket siac kinunac kenca idi, Bayam a pumanaw ti anacco, tapno agdaydayaw caniac; ket dica kinayat a pinalubosan idi: adtoy a siac patayeecto ti anacmo, ti inauna nga anacmo.
Ket naaramid iti dalan iti yan a pagsangsangbayan, ni Jehova sinaracna, ni Moises kinayatna a papatayen.
Idin ni Zifora nangala iti bato a natadem ket kinugitna ti anacna, ket ti nageppas imbatona iti saca ni Moises; ket kinunana, Pudno a sica ti novioc iti dara.
Iti casta ti Dios dina siningsinga
Idin ni Zifora kinunana, Sica novioca iti dara gapu iti panagcugit.
Ket ni Jehova kinunana ken Aaron, Inca sabaten ni Moises idiay let-ang
Ket napan, ket sinabatna idiay bantay ti Dios, ket inagcanna.
Ket ni Moises sinaritana ken Aaron amin dagiti sinao ni Jehova, isu a nacaibaonanna kencuana, ken amin dagiti pagilaslasinan nga imbilinna kencuana.
Ket da Moises ken Aaron napanda inummong amin a lallacay cadagiti annac ti Israel:
Ket ni Aaron sinaona amin dagiti sasao nga insawang ni Jehova ken Moises, ket inaramidna dagiti pagilaslasinan iti imatang ti umili.
Ket ti umili namatida: ket idi nangngegda a ni Jehova sinarungcaranna dagiti annac ti Israel, ket nakitanan ti pagelda, nagtamedda ket nagdaydayawda.
Ket iti calpasanna da Moises ken Aaron dimmanonda ket kinunada ken Faraon, Castoy ti sao ni Jehova a Dios ti Israel, Bay-am a pumanaw ti umilic tapno inda rambacan ti maysa a fiesta caniac idiay let-ang.
Ket ni Faraon kinunana, Asino ni Jehova nga imdengac coma ti timecna tapno bay-ac a pumanaw ti Israel
Diac am-ammo ni Jehova, ket maysa pay diacto palubosan ti Israel.
Ket isuda kinunada, Ti Dios dagiti Hebreos nasaracnacamin: dawatenmi kenca, palubosannacami, iti tallo nga al-aldaw a magmagna cami coma iti let-ang, ket agidatoncaminto ken Jehova a Diosmi; di la ket ta itinnagna cadacami ti angol wenno campilan.
Ket ti ari ti Egipto kinunana cadacuada, Apayapay a dacayo, Moises ken Aaron, pagsardengenyo ti umili cadagiti aramidda
Incayo cadagiti annungenyo.
Ket ni Faraon, kinunana, Adtoy a dagiti tattao adudan iti daga, ket dacayo paginanaenyo ida cadagiti annungenda.
Ket idi met la nga aldaw ni Faraon imbilinna cadagiti mangdagdagdag cadagiti tattao, ken cadagiti agturturayda, a cunana:
Manipud ita dicayto mangted ti garami cadagiti tattao a pagladrilloda a cas iti nalabes: mapandan agala iti garami a masapulda.
Ket ti bilang dagiti ladrillo, nga ar-aramidenda idi ipaaramidyo cadacuada; awan ti uray ania a kessayenyonto: ta isuda bayanggudawda; isu ti gapuna nga agickisda nga agcuncuna, Palubosannacami nga agdaton iti Diosmi.
Maidagdagsen coma ti annungen dagiti tattao, tapno isu ti pagbannoganda; ket dida coma italtalec dagiti sasao a naulbod.
Ket dagiti mangdagdagdag cadagiti tattao ken dagiti agturturayda rimmuarda, ket nagsaoda cadagiti tattao a kinunada, Castoy ti sinao ni Faraon, Siac diacto mangted ti garami cadacayo.
Incayo dacay met laeng, mangalacayo iti garami no sadino ti pacasaracanyo: ta awanto ti makessay nga aramidyo.
Iti casta dagiti tattao nagwarasda iti lawlaw ti amin a daga nga Egipto a mangala iti garami.
Ket dagiti mangdagdagdag dinagdagda ida a cuncunada, Leppasenyo ti aramidyo, a cas iti inaldaw, a gapuananyo idi adda garami.
Ket dagiti agturturay dagiti annac ti Israel, nga incabil dagiti mangdagdag ni Faraon nga agturay cadacuada, nasapsaplitda, ket nasaludsud cadacuada, Apayapay a dicayo tinungpal ti annongenyo idi calman ken ita a panagladrillo a cas idi cua?
Idin dagiti agturturay dagiti annac ti Israel dimmanonda ken nagasugda ken Faraon a cunada, Apayapay castoy ti aramidem cadagiti ad-adipenmo?
Awan ti maited a garami cadagiti ad-adipenmo, ket cunada cadacami, Ag-ladrillocayo: ket adtoy a mababaot dagiti ad-adipenmo; ngem dagiti cailiam isuda ti yan ti biddut.
Ngem kinunana, Bayanggudawcayo, bayanggudawcayo: gapu a cunayo, Palubosannacami nga agdaton ken Jehova.
Incayo ngarud ita ket agtrabajocayo; ta awanto ti maited cadacayo a garami, nupay casta yawatyonto ti bilang dagiti ladrillo.
Ket dagiti agturturay cadagiti annac ti Israel nakitada a dakes ti casasaadda, idi a naisao, Dicayto kessayan a pulos dagiti ladrilloyo, a rebbengyo iti inaldaw.
Ket pimmanawda ken Faraon idi nasabetda da Moises ken ni Aaron, a nagtacderda iti dalan:
Ket dagiti agturturay, kinunada cadacuada, Ni Jehova imatangannacayo coma ket ipatona; ta dacayo ti nangaramid iti pacaguraanmi cadagiti mata ni Faraon, ken cadagiti mata dagiti ad-adipenna, ta icabilyo iti imada ti campilan a pamatayda cadacami.
Ket ni Moises nagsubli ken Jehova ket kinunana, Apo, apayapay a dakes ti namayam cadagitoy nga umili
ania ti gapuna nga binaonnac?
Ta nanipud idi dimmanonac ken Faraon nga agsao ti naganmo, pinarigatna dagitoy nga umili; ket sica dica met la inispal ti ilim iti uray ania.
Ti Dios baliwanna dagiti carina
Ket ni Jehova kinunana ken Moises, Ita makitamto ti aramidecto ken Faraon: ta babaen iti napigsa nga ima bayannanto ida a pumanaw, ket iti napigsa nga ima papanawennanto ida iti dagana.
Ket ti Dios nakisao ken Moises, ket kinunana kencuana, Siac ni Jehova:
Ket siac nagparangac ken Abraham, ken Isaac ken Jacob, cas Dios a Mannacabalin amin; ngem iti naganco a Jehova saandac a naammoan.
Ket binuangayco met cadacuada ti tulagco a panangtedco cadacuada iti daga a Canaan, ti daga a nagnagnaanda, isu a naggangannaetanda.
Casta met dinengngegco ti sainnec dagiti annac ti Israel, a dagiti Egipcios ad-adipnenda ida; ket linagipcon ti tulagco.
Gapuna a saoem cadagiti annac ti Israel, Siac ni Jehova ket siac ilapsutcayto cadagiti pammarparigat dagiti Egipcios cadacayo, ket ispalencayto iti panangadipenda, ket subbotencayto iti siuunnat a tackiag ken cadagiti naindaclan a panangocom:
Ket alaencayto nga ilic, ket siacto ti Diosyo: ket ammoenyonto a siac ni Jehova a Diosyo a mangilasot cadacayo cadagiti pammarparigat dagiti Egipcios.
Ket iyegcayto iti daga nga insapatac nga ited ken Abraham ken Isaac ken Jacob; ket itdecto cadayo a tawid: siac ni Jehova.
Ket ni Moises castoy ti panangisaona cadagiti annac ti Israel: ngem isuda saanda nga impangag idi ni Moises, a maipanggep iti pagel ti nakemda, ken iti napalalo a pannacaadipen.
Ket ni Jehova insaona ken Moises, a cunana.
Sumrecca, saoem ken Faraon nga ari ti Egipto a bay-anna a pumanaw iti dagana dagiti annac ti Israel.
Ket ni Moises nagsao ken Jehova a kinuna, Adtoy dagiti annac ti Israel didac met impangag idi; casano ngarud ti panangipangag, ni Faraon caniac, siac a dagiti bibbibigco saanda a nacugit.
Ket ni Jehova nakisao cada Moises ken Aaron, ket binilinna ida iti maipaay cadagiti annac ti Israel, ken ni Faraon nga ari ti Egipto, tapno ipanawda dagiti annac ti Israel iti daga nga Egipto.
Dagitoy dagiti pangpangolo cadagiti caputotan dagiti ammada; Dagiti annac a lallaki ni Ruben nga inauna ni Israel: da Hanoc, Fallu, Hezron, ken Carmi; dagitoy dagiti famfamilia ni Ruben.
Ket dagiti annac a lallaki ni Simeon: da Jemuel, ken Jamin, ken Ohad, ken Jaquin, ken Zoar, ken Saul nga anac ti maysa a babai a Cananea; dagitoy dagiti famfamilia ni Simeon.
Ket dagitoy dagiti nagnagan dagiti annac a lallaki ni Levi a mayannurot iti caputotanda: da Gerson, Coat ken Merari; ket dagiti tawen ti panagbiag ni Levi sangagasut ket tallopulo ket pito a tawen idi.
Dagiti annac a lallaki ni Gerson: Libni ken Simei a mayannurot cadagiti famfamiliada.
Ket dagiti annac a lallaki ni Coat: Amram, Isaar, Hebron, ken Uzziel; ket dagiti tawen ti panagbiag ni Coat sangagasut ken tallopulo ket tallo a tawen idi.
Ket dagiti annac a lallaki ni Merari: da Mahali, ken Musi
Dagitoy dagiti famfamilia dagiti Levitas a mayannurot cadagiti caputotanda.
Ket ni Amram inasawana ni Jocabed a cabsat a babai ni amana; inyanacna kencuana da Aaron ken Moises: ket dagiti tawtawen ti panagbiag ni Amram sangagasut, tallopulo ket pito a tawen idi.
Ket dagiti annac a lallaki ni Izar; Cora, Nefeg, ken Zicri.
Ket dagiti annac a lallaki ni Uziel; Misael, Elzafan, ken Zicri.
Ket ni Aaron inasawana ni Elizabet nga anac a babai ni Aminadab, a cabsat a babai ni Naason; ket pinututna kencuana da Nadab, Abiu, Eleazar ken Itamar.
Ket dagiti annac a lallaki ni Core: da Asir, Elcana ken Abiasaf; dagitoy dagiti famfamilia dagiti Coritas.
Ket ni Eleazar nga anac a lalaki ni Aaron nakiasawa iti maysa cadagiti annac a babbai ni Futiel; ket isu pinututna kencuana ni Finees, Dagitoy dagiti pangpangolo dagiti famfamilia dagiti amma dagiti Levitas a mayannurot cadagiti caputotanda.
Dagitoy isuda met laeng da Aaron ken Moises a nagcunaan ni Jehova, Alaenyo dagiti annac ti Israel idiay daga nga Egipto a cas mayannurot iti bungoyda.
Dagitoy dagiti nakisao ken Faraon nga ari ti Egipto, tapno aonenda idiay Egipto dagiti annac ti Israel: dagitoy isuda met laeng da Moises ken Aaron.
Ket naaramid idi aldaw a pannakisao ni Jehova ken Moises idiay daga nga Egipto,
A ni Jehova nakisao ken Moises a cunana, Siac ni Jehova: saoem ken Faraon nga ari sadi Egipto amin nga saoec kenca.
Ket ni Moises kinunana iti sango ni Jehova, Adtoy siac a di nacugit dagiti bibigna, ket casano ti panangipangagto caniac ni Faraon?
Bilin nga annong da Moises ken ni Aaron
Ket ni Jehova kinunana ken Moises, Kitaem ta binalinca a cas Dios ken Faraon; ket ni cabsatmo nga Aaron isunto ti mammadtom.
Sica saoemto amin dagiti ibilinco kenca, ket ni Aaron a cabsatmo ibagananto ken Faraon a bay-anna a pumanaw iti dagana dagiti annac ti Israel.
Ket patangkenecto ti puso ni Faraon, ket paaduecto sadiay a daga nga Egipto dagiti pagilaslasinan caniac ken dagiti datdatlagco.
Ngem ni Faraon saanto a dumngeg cadacayo ket isaadconto ti imac iti Egipto ket ipanawconto dagiti buybuyotco, ti ilic, dagiti annac ti Israel, manipud iti daga nga Egipto, nga aramatec dagiti dadackel a panangocom.
Ket dagiti Egipcios maamoandanto a siac ni Jehova, no ilayatco ti imac iti Egipto ken alaec dagiti annac ti Israel iti tengngada.
Ket casta ti inaramid da Moises ken Aaron; cas imbilin cadacuada ni Jehova, casta ti inaramidda.
Ket ni Moises agtawen idi iti walopulo, ket ni Aaron agtawen met iti walopulo ket tallo idi nakisaoda ken Faraon.
Ti Pagilasinan a sarucod ni Aaron
Ket ni Jehova nakisao cada Moises ken Aaron, a cunana,
No ni Faraon saoenna coma cadacayo, a cunana, Iparangyo ti maysa a datdatlag iti biangyo; cunaemto ngarud ken Aaron, Alaem ti sarucodmo, ket ipurruacmo iti sango ni Faraon tapno agbalin nga uleg.
Ket da Moises ken Aaron napanda ken Faraon, ket inaramidda, a cas ti imbilin idi ni Jehova: ket impurruac ni Aaron ti sarucodna iti sango ni Faraon ken cadagiti ad-adipenna, ket nagbalin nga uleg.
Idin ni Faraon nangayab met cadagiti mamasirib ken managsalamangca: ket isuda met, dagiti a managsalamangcada a taga Egipto, inaramidda met ti casdiay a salamangcada.
Ta ti tunggal maysa impurruacda ti sarucodna, ket nagbalinda nga ul-uleg: Ngem ti sarucod ni Aaron inalun-unna dagiti sarucodda.
Ket ti puso ni Faraon timmangken, ket saanna nga impangag ida; cas sinao idi ni Jehova.
Ni Faraon nasubeg
Ket ni Jehova kinunana ken Moises, Ti puso ni Faraon natangken, madi a mamalubos iti ili.
Inca ngarud no bigat ken Faraon; adtoy, mapan iti danum; ket agtacdercanto iti igid ti carayan a sumabet kencuana; ket icuyogmonto iti imam ti sarucod a nagbalin idi nga uleg.
Ket saoemto kencuana, Ni Jehova a Dios dagiti Hebreos imbaonnac kenca, a cunana, Bay-am a pumanaw ti ilic, tapno agdaydayawda caniac idiay let-ang: ket, adtoy nga agpapan ita dica nangipangag.
Castoy ti sinao ni Jehova, Daytoyto ti pangilasinam a siac ni Jehova: adtoy, cabilecto dagiti dandanum nga addada iti carayan, iti sarucod nga adda iti imac, ket agbalindanto a dara.
Ket dagiti ic-ican nga adda iti carayan mataydanto, ket ti carayan agbuyocto; ket dagiti Egipcios maariecdanto nga uminum iti danum ti carayan.
Ket ni Jehova kinunana ken Moises, Saoem ken Aaron, alaem ti sarucodmo ket yunnatmo ti imam cadagiti dandanum ti Egipto, iti rabaw dagiti carcarayanda, iti rabaw dagiti wawaigda, ken iti rabaw dagiti dandanawda, ken amin a rabaw dagiti liblibtong ti danumda, tapno agbalinda nga dara; ket addanto dara iti amin a daga ti Egipto, uray pay cadagiti pagdanuman a cayo ken casta met cadagiti pagdanuman a bato.
Dandanum agbalinda a dara.
Ket casta ti inaramid da Moises ken Aaron a cas imbilin ni Jehova; ket inlayatna ti sarucod, ket imbaotna cadagiti dandanum nga adda iti carayan, iti imatang ni Faraon ken iti imatang dagiti ad-adipenna; ket amin dagiti dandanum nga adda iti carayan nagbalinda a dara.
Ket dagiti ic-ican nga adda iti carayan natayda; ket ti carayan nagbungsot, ket dagiti Egipcios saanda a nacainum iti danum ti carayan; ket amin a daga sadi Egipto ayan ti dara idi.
Ket dagiti managsalamangca ti Egipto inaramidda met ti casta cadagiti salsalamangcada: ket ti puso ni Faraon napatangken, ket dina ida impangag, cas panagsao idi ni Jehova.
Ket ni Faraon nagawid a nagsubli iti balayna, ket dina pay la impapuso idi daytoy.
Ket amin dagiti Egipcios nagcutcutda iti lawlaw ti carayan a pangalaanda ti danum nga inumen; ta dida mainum ti danum ti carayan.
Ket nagpito nga aldaw calpasan ti panangsugat ni Jehova iti carayan.
Ket ni Jehova kinunana ken Moises, Inca ken Faraon, ket cunam kencuana, Castoy ti cuna ni Jehova, Bayam a pumanaw ti ilic tapno agdaydayawda caniac.
Ket no cas dica cayat a palubosan ida, adtoy, a cadagiti tuctucac dusaecto ti amin a beddengmo:
Ket iti carayan ti pagaduanto dagiti tuctucac, nga umulidanto ket dumanondanto iti balaymo, ken iti uneg ti siled a pagturogam, ken iti rabaw ti pagiddaam, ken iti balay dagiti ad-adipenmo, ken cadagiti iturayam, ken cadagiti horhornom, ken cadagiti pagmasmasaam iti tinapay:
Ket dagiti tuctucac uliendacanto met, ken dagiti iturayam, ken amin dagiti ad-adipenmo.
Ket ni Jehova kinunana ken Moises, Saoem, ken Aaron, Yunnatmo ta imam a siiggem ti sarucod iti rabaw dagiti carcarayan, ken dagiti wawaig ken dagiti dandanaw, ket pasangatem dagiti tuctucac iti daga nga Egipto.
Ket ni Aaron inyunnatna ti imana iti rabaw dagiti dandanum sadi Egipto; ket immuli dagiti tuctucac a namungon iti daga nga Egipto.
Ket dagiti managsalamangca inaramidda ti casta cadagiti salsalamangcada, ket nangpaulida cadagiti tuctucac iti daga nga Egipto.
Idin ni Faraon pinaayabanna da Moises ken ni Aaron, ket kinunana, Agdawatcayo ken Jehova, tapno iccatenna caniac dagiti tuctucac, ken cadagiti iturayac; ket bay-acto a pumanaw ti umili, tapno agdatonda ken Jehova.
Ket ni Moises kinunana ken Faraon, Daytoy ti gundawaymo caniac: ania nga aldaw ti dawatec gapu cadagiti ad-adipenmo, ken iti ilim, tapno dagiti tuctucac mapucawda kenca ken cadagiti balbalaymo, ket iti la carayan ti pagbatianda?
Ket kinunana, Intono bigat
Ket ni Moises kinunana, Maaramid coma cas ti saom; tapno ammoem nga awan sabali a cas ken Jehova a Diosmi.
Ket dagiti tuctucac panawandacanto ken cadagiti balbalaymo ken cadagiti ad-adipenmo ken cadagiti iturayam; ti laeng carayan ti pagbatiandanto.
Ket da Moises ken Aaron pinmanawda iti ayan ni Faraon: ket ni Moises inawaganna ni Jehova maipanggep cadagiti tuctucac nga impanna idi ken Faraon.
Ket ni Jehova inaramidna cas iti dinawat ni Moises; ket dagiti tuctucac natayda cadagiti balbalay, cadagiti parparaangan, ken cadagiti aw-away.
Ket inornongda ida a nabunbunton; ket ti daga nagbuyoc.
Ngem idi nakita ni Faraon nga ada bang-ar idi, pinatangkenna ti pusona, ket dina ida impangag; cas ni Jehova imbagana idi.
Ket ni Jehova kinunana ken Moises, Saoem ken Aaron, Ilayatmo ta sarucodmo, ket baotem ti tapuc ti daga tapno agbalinda a cutcuto iti amin a daga nga Egipto.
Ket casta ti inaramidda; ket ni Aaron inyunnatna ti imana a siiggem iti sarucod, ket imbaotna iti tapuc ti daga, ket timmaud dagiti cutcuto a kimpet iti tao ken iti animal; amin a tapuc iti daga nagbalin a cutcuto iti isu-amin a daga nga Egipto.
Ket dagiti managsalamangca inaramatda dagiti salsalamangcada tapno mangpataudda cadagiti cutcuto, ngem dida nabalinan: ket kinuto idi ti tao ken ti animal.
Idin dagiti managsalamangca kinunada ken Faraon, Ramay ti Dios daytoy: ket ti puso ni Faraon napatangken, ket saanna ida nga impangag; cas idi sinao ni Jehova.
Ket ni Jehova kinunana ken Moises, Bumangonca a masapa no bigat ket sumangoca ken Faraon; adtoy, ta mapan iti danum; ket cunam kencuana, Ni Jehova castoy ti saona, Bay-am a pumanaw ti ilic tapno agdaydayawda caniac.
Ta, no dica bay-an a pumanaw ti ilic, adtoy, ta ibaonconto kenca, ken cadagiti ad-adipenmo, ken cadagiti iturayam, ken cadagiti balbalaymo, ti pinangen a ngilngilaw: ket dagiti balbalay dagiti Egipcios mapnodanto cadagiti ngilngilaw a pinangen, ken ti pay daga a pagyananda.
Ket iti dayta nga aldaw salacnibacto ti daga a Gosen, isu a pagnaedan ti ilic, ta awanto ti pinangen a ngilngilaw sadiay; tapno pacaammoam a siac ni Jehova iti tengnga ti daga.
Ket ilasinconto ti ilic iti iturayam: intono bigat addanto daytoy a pagilasinan.
Ket ni Jehova inaramidna a casta; ket limtuad ti pinangen a ngilaw a macasemsem unay iti balay ni Faraon ken cadagiti balbalay dagiti ad-adipenna; ket iti amin a daga nga Egipto, ti daga limmaad gapu cadagiti pinangen a ngilaw.
Ket ni Faraon pinaayabanna da Moises ken Aaron, ket kinunana, Incayo, agdatoncayo iti Diosyo iti sacup ti dagac.
Ket ni Moises kinunana, Saan a maiparbeng nga aramidenmi ti casta; ta idatonminto ti macarurod dagiti Egipcios ken Jehova a Diosmi: adtoy, idatonminto aya ti carurod dagiti Egipcios iti sango dagiti matada ket didacamto ngata uburen?
Tallo nga aldaw a magmagnacamto iti let-ang, ket mangidatoncamto ken Jehova a Diosmi, cas iti ibagananto cadacami.
Ket ni Faraon kinunana, Palobusan cayto a pumanaw tapno agdatoncayto ken Jehova a Diosyo iti let-ang; isuna laeng a dicayto umadadayo unay: idawdawatandac.
Ket ni Moises kinunana, Adtoy, panawancan, ket dawatecto ken Jehova a dagiti pinangen a ngilaw panawanda ni Faraon, ken dagiti ad-adipenna, ken ti ilina, intono bigat: isuna laeng a ni Faraon di coma mangallilawen iti dina panangpalubos iti umili a mapan agdaton ken Jehova.
Ket ni Moises pinanawanna ni Faraon, ket nagdawat ken Jehova.
Ket ni Jehova inaramidna cas insawang ni Moises; ket pinapanawna dagiti pinangen a ngilaw ken Faraon ken cadagiti ad-adipenna ken cadagiti iturayanna; awan ket maysa a natda.
Ket ni Faraon timmangken pay laeng iti pusona iti daytoy a daras, ket dina pinalubosan ti umili.
Idin ni Jehova kinunana ken Moises, Inca ken Faraon ket ibagam kencuana, 
Castoy ti cuna ni Jehova
Adtoy, ti ima ni Jehova adda cadagiti an-animalmo nga addada cadagiti aw-away, cadagiti cabcabayo, cadagiti as-asno, cadagiti camcamello, vacvaca ken carcarnero; addanto macadidigra nga angol.
Ket ni Jehova isalsalumina-nanto dagiti an-animal ti Israel cadagiti an-animal ti Egipto; ket awanto ti matay cadagiti amin a cucua dagiti annac ti Israel.
Ket ni Jehova kinednganna ti tiempo a cunana, Intono bigat ni Jehova aramidennanto daytoy iti daga.
Ket iti sumaganad nga aldaw, ni Jehova inaramidna daydi; ket natayda amin dagiti an-animal ti Egipto; ngem cadagiti an-animal dagiti annac ti Israel awan ti natay nga uray maysa.
Ket ni Faraon pinakitana, ket adtoy a cadagiti an-animal dagiti Israelitas awan ti uray maysa a natay
Ngem ti puso ni Faraon nagmadi, ket dina pinalubosan ti umili.
Ket ni Jehova kinunana cada Moises ken Aaron, Rumakemcayo iti dapo ti horno, ket ni Moises iwarsina coma nga agpalangit iti imatang ni Faraon.
Ket agbalinto a tapuc a namayecmec nga agsacnap iti amin a daga nga Egipto, ket cadagiti tatao ken cadagiti animal agbalinto a busbusali nga agbasbasisaw iti isu-amin a daga nga Egipto.
Ket nangalada iti dapo ti horno, ket napanda iti sango ni Faraon; ket ni Moises inwarisiwisna a nagpalangit; ket nagbalin a busali a bimmasbasisaw cadagiti tattao ken cadagiti animal.
Ket dagiti managsalamangca dida mabalin idi ti sumango gapu ta nagbusalida; ta nagbusali dagiti agsalsalamangca ken amin a taga Egipto.
Ket ni Jehova pinatangkenna ti puso ni Faraon, ket dina ida impangag; cas ni Jehova imbagana ken Moises.
Ket ni Jehova kinunana ken Moises, Bumangonca a masapa no bigat, ket sumangoca ken Faraon, ket saoem kencuana, Ni Jehova a Dios dagiti Hebreos castoy ti cunana, Bay-am a pumanaw ti ilic tapno agservida caniac.
Ta ibaonconto manen ita amin dagiti pangdidigrac ita pusom, ken cadagiti ad-adipenmo, ken cadagiti iturayam; tapno maammoam nga awan sabali a cas caniac iti amin a lubong.
Ta ita inlayatcon ti imac, ket dinidigraca agraman iti iturayam, iti angol, ket sica napucawcan coma iti daga:
Ngem kinaagpaysona a daytoy ti nangpabilgac kenca, tapno ipakitac kenca ti pannacabalinco, ken tapno ti naganco maibunagnag iti amin a lubong.
Sica agpalangguadca pay laeng aya iti maicaniwas iti ilic a dica baybay-an ida a pumanaw?
Adtoy, intono bigat iti castoy nga horas, pagtudoecto iti uraro a macasemsem unay, a di pay naaramid ditoy Egipto nanipud iti pannacabangonna agpapan ita.
Paummongmo ngarud ita a madaras dagiti an-animalmo ken amin a cucuam iti away; ta tunggal tao ken animal a masaracan iti away, a saanto a mayapon iti balay, ti uraro agtinnagto cadacuada ket mataydanto.
Daydiay a nagbuteng iti sao ni Jehova cadagiti ad-adipen ni Faraon pinasangpetna dagiti tagtagabuna ken an-animalna cadagiti balbalay:
Ket ti di nangicancano iti sao ni Jehova binay-anna dagiti ad-adipenna ken an-animalna iti away.
Ket ni Jehova kinunana ken Moises, Itudom ta imam iti agpalangit tapno aguraro iti amin ti daga nga Egipto, iti tao, ken iti animal, ken iti tunggal mula, ti talon iti daga ti Egipto.
Ket ni Moises intudona ti sarucodna iti agpalangit: ket ni Jehova imbaonna ti gurrood ken uraro, ket ti apuy nagpababa iti daga; ket ni Jehova pinagtudona ti uraro iti daga nga Egipto.
Iti casta adda uraro idi, ken apuy a nalaocan iti uraro, nacasemsem unay, a dipay nalac-am uray caanoman iti amin a daga nga Egipto nanipud idi pannacabangonna.
Ket ti uraro kinabilna ti amin a daga nga Egipto, amin nga adda idi iti away, tao man ken animal; ket ti uraro kinabilna tunggal mula iti away, ket sinepacna ti tunggal cayo iti away.
Idiay laeng daga a Gosen, nga ayan dagiti annac ti Israel idi, ti awanan uraro.
Ket ni Faraon pinaayabanna ni Moises ken ni Aaron, ket kinunana cadacuada, Nacabasolac itoy a daras: nalinteg ni Jehova, ket siac ken ti ilic dakescami.
Agcararagcayo ken Jehova; ta umanayen dagitoy mannacabalin a gurrood ken uraro; ket siac palubosancayto ket dicayto agbayagen.
Ket ni Moises kinunana kencuana, Apaman a rumuarac iti ili, yunnatconto dagiti im-imac ken Jehova; dagiti gurrood agsardengdanto, ket awanto meten ti uraro; tapno maammoam a ni Jehova ti akincucua iti lubong.
Ngem ti maipapan kenca ken cadagiti ad-adipenmo, ammoc a dicayto pay laeng agbuteng ken Jehova Dios.
Ket ti lino ken ti cebada nadadaelda: ta ti cebada nagdawan ket ti lino nagsabongen.
Ngem ti trigo ken ti centeno saanda a nadadael: ta dida pay nagtubo.
Ket ni Moises pimmanaw iti ili a simmina ken Faraon ket intayagna dagiti imana ken Jehova: ket nagsardengda dagiti gurrood ken ti uraro, ket ti tudo di met agtinnagen iti daga.
Ket ni Faraon idi makitana a simmardeng ti tudo ken uraro ken dagiti gurrood, nagbasol pay laeng ket pinatangkenna ti pusona, isu ken dagiti ad-adipenna.
Ket ti puso ni Faraon napatangken, ket dina pinalubosan a pumanaw dagiti annac ti Israel: a cas ni Jehova pinaibagana idi ken Moises.
Ket ni Jehova kinunana ken Moises, Inca sumango ken Faraon: ta pinatangkenco ti pusona ken ti puso dagiti ad-adipenna, tapno ipakitac cadacuada dagitoy a pagilasinan iti tengngada,
Ken tapno saritaem cadagiti pagdengeg ti anacmo, ken ti anac ti anacmo, no ania dagiti inaramidco iti Egipto, ken dagiti pagilasinan nga inaramidco iti tengngada; tapno maammoanyo a siac ni Jehova.
Ket da Moises ken ni Aaron napanda ken Faraon, ket kinunada kencuana, Ni Jehova a Dios dagiti Hebreos castoy ti saona, Casano ti cabayagnanto ti dica panagpacumbaba iti saclangco
Bay-am a pumanaw ti ilic, tapno agdaydayawda caniac.
Wenno, no supringem ti panangpalubusmo iti ilic, adtoy, ta yegconto no bigat dagiti dodon iti beddengmo:
Ket abbungandanto iti rabaw ti daga, iti casta saanto a makita ti daga: ket lamutendanto dagiti natda, cadagiti nabati cadacayo a nailiclic iti uraro, ket canendanto tunggal cayo a tumubo nga agpaay cadacayo iti pagmulaan:
Ket mapnonto dagiti balbalaymo, ken dagiti balbalay dagiti amin nga ad-adipenmo ken dagiti balbalay dagiti amin nga Egipcios; a uray caano di nakita dagiti ammam, wenno dagiti amma dagiti ammam, nanipud caaddada iti rabaw ti daga agpapan ita
Ket timmallicud ken pimmanaw ken Faraon.
Ket dagiti ad-adipen ni Faraon kinunada kencuana, Casano ti cabayagnanto a daytoy a lalaki silsiloannatayo
Bay-am a pumanaw dagiti tattao, tapno agservida ken Jehova a Diosda: dica pay la ammo a ti Egipto nadadael?
Ni Moises ken ni Aaron naidatagda manen ken Faraon: ket kinunana cadacuada, Incayo, agdaydayawcayo ken Jehova a Diosyo; ngem siasino dagiti mapanto?
Ket ni Moises kinunana, Dacami ti mapanto agraman dagiti agtutubomi ken lallacaymi; agraman dagiti annacmi a lallaki ken babai, ken dagiti an-animalmi a babassit ken an-animalmi a dadackel mapancaminto ta rebbengna nga agrambacami ken Jehova.
Ket kinunana cadacuada, Adda ngarud ni Jehova cadacayo, ta palubosancayto ken dagiti babassityo: agaluadcayo; ta dakes ti adda iti sangoananyo.
Saan a casta: dacayo a lallaki incayo, ket agdaydayawcayo ken Jehova; ta daytoy ti tarigagayyo
Ket napapanawda iti saclang ni Faraon.
Ket ni Jehova kinunana ken Moises, Yunnatmo ti imam iti rabaw ti daga nga Egipto tapno lumtuad dagiti dodon, tapno umulida iti daga nga Egipto ket canenda amin a mulmula iti daga isu amin a tinidda ti uraro.
Ket ni Moises inlayatna ti sarucodna iti daga nga Egipto, ket ni Jehova pinaganginna ti naggapu iti daya idiay a daga iti daydi a nagmalmalem ken nagpatpatnag; ket idi cabigatanna, ti angin iti daya inyegna dagiti dodon.
Ket dagiti dodon nagwarasda iti amin a daga nga Egipto, ket nagnaedda iti amin a beddeng ti Egipto; isuda nacaamamacda unay; iti nalabes awan casdi a doddodon, wenno iti masacbayan awanto ti casdiay.
Ta inabbunganda ti rabaw ti amin a daga a pinagsipngetda ti daga; ket kinnanda amin a roroot iti daga, ken amin a bungbunga dagiti caycayo a tidda ti uraro: ket awan natda a nalangto, cayo man ken mula iti away iti amin a daga ti Egipto.
Idin ni Faraon pinaayabanna a dinardaras da Moises ken Aaron; ket kinunana, Siac nacabasolac iti maicaniwas ken Jehova a Diosyo, ken maicaniwas cadacayo.
Ita ngarud dawatec kenca, pacawanem, ti basalco uray daytoy laeng a daras, ket agcararagca ken Jehova a Diosmo, tapno ilisinac coma iti daytoy laeng nga ipapatay.
Ket pimmanaw iti ayan ni Faraon, ket nagcararag ken Jehova.
Ket ni Jehova inturongna ti maysa nga angin a napigsa unay nga aggapu iti laud, isu a nangiccat cadagiti dodon ken nangipalais cadacuada idiay Baybay a Nalabaga; awan natda uray maysa la coma a dodon iti amin a beddeng ti Egipto.
Ngem ni Jehova pinatangkenna ti puso ni Faraon, ket dina pinalubosan a mapan dagiti annac ti Israel.
Ket ni Jehova kinunana ken Moises, yunnatmo ti imam iti agpalangit, tapno agsipnget iti daga nga Egipto, sipnget a mamagararicap.
Ket ni Moises inyunnatna ti imana iti agpalangit; ket nagsipnget iti napuscol bayat iti tallo nga aldaw iti amin a daga ti Egipto.
Saanda a nacapagkikinnita, awan met timmacder iti ayanna bayat iti tallo nga aldaw: ngem amin dagiti annac ti Israel addaanda ti lawag cadagiti pagyananda.
Ket ni Faraon pinaayabanna ni Moises ket kinunana, Incayo, agservicayo ken Jehova; isuna laeng a mabati dagiti arbanyo a babassit ken dadackel: cumuyog met coma dagiti babassityo cadacayo.
Ket ni Moises kinunana, Maipapilit a yawatmo iti imami dagiti sacrificios ken datdaton a mapuuran, tapno agdatoncami ken Jehova a Diosmi.
Dagiti an-animalmi maicuyogdanto met cadacami; awanto ti mabati uray maysa la coma a cucua; ta cadacuada masapulmi nga alaen a pagservimi ken Jehova a Diosmi; ket dicam pay met la ammo ita no ania ti pagserviminto ken Jehova agingga iti macadanoncami sadiay.
Ngem ni Jehova pinatangkenna ti puso ni Faraon, ket dina pinalubosan ida a mapan.
Ket ni Faraon kinunana kencuana, Pumanawca iti ayanco, aluadam ta bagim, dicanto kitaenen ti rupac; ta iti aldaw a panangkitamto iti rupac mataycanto.
Ket ni Moises kinunana, Naimbag ti sinaom; diacto kitaenen ti rupam.
Ti maudi a didigra maamsan.
Ket ni Jehova kinunana ken Moises, Addanto pay laeng maysa a didigra nga yegco ken Faraon ken iti Egipto; iti calpasanna isu bay-annacayton a pumanaw ditoy: no palubosannacayonton a pumanaw, pudno nga ipapilitnanto ti ipapanawyo a maminpinsan ditoy. 
Ibagam cadagiti pagdengeg dagiti tattao, ket dumawatda coma tunggal lalaki iti carrobana, ken tunggal babai iti carrobana, cadagiti al-alicamen a pirac ken al-alicamen a balitoc.
Ket ni Jehova pinaraburanna dagiti tattao iti imatang dagiti Egipcios
Maysa pay ni lalaki a Moises natan-oc unay idi iti daga nga Egipto, iti sango dagiti ad-adipen ni Faraon, ken iti sango dagiti tattao.
Ket ni Moises kinunana, Castoy ti sao ni Jehova Intono tumengnga ti rabii, agsursuracto iti tengnga ti Egipto:
Ket matayto amin dagiti annac nga inauna iti daga nga Egipto, manipud iti inauna nga anac ni Faraon a tumugaw iti tronona agingga iti inauna nga anac ti adipen a babai nga adda iti licud ti paggilingan; ken amin nga inauna nga annac dagiti an-animal.
Ket addanto dackel nga ariwawa iti amin a daga ti Egipto, nga idi caanoman di naaramid ket uray ca-anoman awanton ti casta.
Ngem iti maibusor iti siasinoman cadagiti annac ti Israel awan ti aso a mangtignayto iti dilana, uray maibusor iti tao wenno animal: tapno maammoanyo nga isalsaluminana ni Jehova ti Israel cadagiti Egipcios.
Ket amin dagitoy nga ad-adipenmo bumabadanto, ken agrucbabdanto caniac a cunada, Pumanawca, ken amin dagiti tattao nga sumurot kenca: ket iti calpasan, daytoy pumanawacto
Ket pimmanaw a sibabara ti pungtotna iti sango ni Faraon.
Ket ni Jehova kinunana ken Moises, Ni Faraon dinacayto ipangag; tapno dagiti datdatlagco umaduda iti daga nga Egipto.
Ket da Moises ken ni Aaron inaramidda amin dagitoy a datdatlag iti sango ni Faraon: ket ni Jehova pinatangkenna ti puso ni Faraon, ket saanna a pinalubosan a nagtalaw iti dagana dagiti annac ti Israel.
Ket ni Jehova nakisao cada Moises ken Aaron idiay daga nga Egipto, a cunana,
Dagitoy a bulan isunto cadacayo ti pangrugian dagiti bulbulan: isunto cadacayo ti umuna a bulan iti tawen. 
Saoenyo iti dagup ti gimong ti Israel, a cunayo, Iti maicapulo nga aldaw itoy a bulan mangaladanto tunggal maysa a lalaki iti maysa a famfamilia dagiti ammada, maysa a cordero iti sangacabbalayan:
Ket no ti sangacabbalayan bassit a mangan iti cordero, iti casta isu ken ti carrobana a caasitgan iti balayna mangaladanto iti maysa cas iti bilang dagiti cararua; mayannurot iti macan ti tunggal tao, itutupyonto dagiti bagiyo iti cordero.
Ti corderoyo awanto ti pacapilawanna, lalaki nga agtawen iti maysa: isu nga alaenyonto cadagiti carcarnero wenno cadagiti calcalding:
Ket aywananyonto agingga iti maicasangapulo ket uppat nga aldaw iti dayta met laeng a bulan; ket isu partiento ti amin a gimong ti Israel, iti rabii.
Ket mangaladanto iti dara, ket icabildanto iti baotec nga agsumbangir ken ngatoen ti ruangan, cadagiti balbalay a panganandanto.
Ket iti daydiay a rabii canendanto ti lasag a matuno iti apuy, ken tinapay nga awan levadurana; ipangandanto cadagiti natnateng a napait.
Dicayo cidaen daydiay naata, wenno liningta iti danum, no di laeng natuno iti apuy; uray pay ti olona agraman sacsacana ken lalaemna.
Ket awanto ti uray ania a tiddaenyo a maipabigat; ngem ti mabatinto a mabigatan, puuranyonto iti apuy.
Ket castoy pannanganyonto: sibabarikescayo, sisazapatos ken siiggem cayo iti sarucod; ket canenyonto a madaras: isu ti pascua ni Jehova.
Ta siac agpasiaracto iti daga nga Egipto iti daydiay a rabii, ket patayecto amin dagiti annac nga inauna iti daga nga Egipto, tao man ken animal; ket aramidecto ti panangocom a maibusor cadagiti amin a didiosen ti Egipto; siac ni Jehova.
Ket ti dara cadagiti balbalay a pagyananyo isunto ti pagilasinan cadacayo: ket no makitacto ti dara, labsancayonto ket awanto cadacayo ti didigra a mangpatay cadacayo, intono dusaec ti daga nga Egipto.
Ket daytoy nga aldaw isunto cadacayo iti maysa a pacalaglagipan, ket salimetmetanyonto a fiesta ken Jehova: cadagiti caputotanyo salimetmetanyonto a fiesta a pagalagadan iti cancanayon.
Pito nga al-aldaw a mangancayonto iti tinapay nga awan levadurana; iti umuna nga aldaw met laeng ibellengyonto cadagiti balbalayyo: ta sia-sinoman a manganto iti nalevaduraan a tinapay manipud iti umuna nga aldaw agingga iti maicapito nga aldaw, daydiay a tao maipusayto iti Israel.
Ket iti umuna nga aldaw addanto ti maysa a nasantoan a panagguurnong, cadacayo ken iti maicapito nga aldaw, ti maysa a nasantoan a panagguurnong, awanto ti uray ania nga ar-aramid cadagidiay nga al-aldaw, dagidiay laeng dagiti agservi a canen ti tunggal tao, daytoy laeng ti maipalubos cadacayo.
Ket ngilinenyonto ti fiesta ti tinapay nga awan levadurana; ta iti daytoy met laeng nga aldaw, innalac dagiti buybuyotyo iti daga nga Egipto: gapuna nga ngilinenyonto daytoy nga aldaw a pagalagadan nga agnanayon agpapan putputotyo.
Iti umuna nga bulan, iti maicasangapulo ket uppat nga aldaw ti bulan iti rumabii, canenyonto ti tinapay nga awan levadurana agingga iti maicaduapulo ket maysa nga aldaw ti bulan iti rumabii.
Bayat dagiti pito nga al-aldaw awanto ti masaracan a levadura cadagiti balbalayyo: ta siasinoman a mangan iti nalevaduraan, dayta a tao maipusayto iti gimong ti Israel, gangannaet man wenno umili iti daga.
Uray amin a nalevaduraan dicayto canen; cadagiti amin a pagyananyo mangancayonto iti tinapay nga awan levadurana.
Idin ni Moises inumongna amin a lallacay ti Israel, ket kinunana cadacuada, Incayo ket mangalacayo cadagiti corderoyo cas mayannurot cadagiti famfamiliayo, ket partienyo ti pascua.
Ket mangalacayo coma iti sangareppet nga hisopo, ket isawsawyo iti dara a nagyan iti batia, ket iwarsiyonto iti ngato ti ruangan ken dagiti agsumbangir a baotec, ti dara nga nagyan iti batea; ket awanto cadacayo ti rumuar iti ruangan ti balayna agingga iti bigat.
Ta ni Jehova agsursurto a manaplit cadagiti Egipcios; ket ti pannacakitananto iti dara nga adda iti ngato ti ruangan ken cadagiti agsumbangir a baotec, ni Jehova labsannanto dayta nga ruangan, ket dinanto ipalubos a sumrec ti agpapatay a mangcabil cadacayo cadagiti balbalayyo.
Ket salimetmetanyonto daytoy nga alagaden a maipaay cadacayo ken cadagiti annacyo iti agnanayon.
Ket maaramidto nga intono sumreccayo iti daga nga itedto ni Jehova cadacayo a cas incarina, salimetmetanyonto daytoy nga annungen.
Ket maaramidto a no cunaendanto dagiti annacyo cadacayo, Ania ti caipapanan daytoy nga annungen?
Cunayonto, Isu ti daton ti pascua ni Jehova, a limmabas cadagiti balbalay dagiti annac ti Israel sadiay Egipto, idi dinusana dagiti Egipcios, ket insalacanna dagiti balbalaymi
Ket dagiti tattao nagtamedda ket nagdaydayawda.
Ket dagiti annac ti Israel napanda inaramid ti casta; cas iti panangibilin ni Jehova cada Moises ken Aaron, casta ti panangaramidda.
Ket naaramid a iti tengnga ti rabii ni Jehova Kinabilna amin dagiti inauna nga anac iti daga nga Egipto, nanipud iti anac nga inauna ni Faraon a nagtugaw iti tronona agingga iti inauna nga anac ti balud nga adda idi iti pagbaludan; ken amin dagiti annac nga inauna dagiti an-animal.
Ket bimmangon idi nga rabii ni Faraon, isu, ken amin dagiti ad-adipenna, ken amin dagiti Egipcios; ket adda idi naindaclan nga ariwawa sadiay Egipto; ta awan idi ti balay nga di adda natay.
Ket pinaayabanna da Moises ken Aaron iti rabii, ket kinunana, Tumacdercayo, pumanawcayo iti baet dagiti iturayac, dacayo ken casta met dagiti annac ti Israel; ket incayo agservi ken Jehova a cas kinunayo.
Alaenyo dagiti an-animalyo a babassit man ken dadackel, cas kinunayo, ket incayon ala; ket bendicionandac met.
Ket dagiti Egipcios dinagdagda idi dagiti tattao, a pinagdardarasda a pinapanaw ida iti daga; ta kinunada, Mataycamin amin.
Ket dagiti tattao innalada dagiti ginamayda a di pay nalevaduraan, dagiti pagaramidanda iti tinapay a naibungon cadagiti paga-anayda a binaclayda.
Ket dagiti annac ti Israel inaramidda cas mayalubog iti sao ni Moises; ket nagdawatanda dagiti Egipcios cadagiti alicamen a pirac ken alalicamen a balitoc, ken pagpagananay:
Ket ni Jehova pinaraburanna dagiti tattao iti imatang dagiti Egipcios, iti casta nga inyawatda cadacuada dagiti dinawatda
Ket linabusanda dagiti Egipcios.
Ket dagiti annac ti Israel nagnada manipud Rameses inggana iti Soccoth, aginnem a gasut a ribu a lallaki ti nagnagna malacsid dagiti ubbing.
Ket simmurot met a nakipagsang-at cadacuada ti nawadwad a bilang dagiti nadumaduma a tattao; ken an-animal a babassit ken dadackel, a nawadwad unay.
Ket binibingcada nga awan levadura ti ginamay nga innalada sadi Egipto; ta saan a nalevaduraan idi, gapu ta napagtalawda idiay Egipto, ket dida nacapagtactaken, wenno dida nacapagsagana idi iti canenda.
Ti cabayag ti panagnaed dagiti annac ti Israel sadi Egipto uppat a gasut ket tallopulo a tawen.
Ket idi aggibus dagiti uppat a gasut ket tallopulo a tawen, daydi met laeng nga aldaw naaramid nga amin dagiti buybuyot ni Jehova pimmanawda iti daga nga Egipto.
Isu ti rabii a panagngilin a cangronaan ken Jehova gapu iti panangilapsotna cadacuada iti daga nga Egipto: daytoy ti rabii ni Jehova, ipangrona a ngilinen amin dagiti annac ti Israel cadagiti amin a caputotanda.
Ket ni Jehova kinunana cada Moises ken Aaron, Daytoy ti alagaden ti pascua: awan ti sangaili a manganto kencuana;
Ngem ti bag-en ti tunggal tao a magatang iti pirac, manganto calpasan ti panangcugitmo.
Ti gangannaet ken ti adipen a mangmangged saandanto a mangan iti daydiay.
Iti maymaysa a balay ti pangananto; dicanto mangiruar iti lasag iti ruar ti balay; wenno dicayto mangtupec iti uray maysa a tulangna.
Amin a gimong ti Israel salimetmetannanto.
Ket no adda gangannaet a makipagnaed kenca ket cayatna ti mangrambac iti pascua ken Jehova, macugit coma amin a lalaki na sacayto paasitgen a mangsalimetmet; ket isunto ti cas maysa nga anac ti daga; ngem awan ti siasinoman a di nacugit a manganto iti daydiay.
Maymaysa ti lintegto nga agpaayto iti anac ken iti gangannaet a makipagnaed cadacayo.
Casta ti panagaramid amin dagiti annac ti Israel; cas panangilbilin idi ni Jehova cada Moises ken Aaron, casta ti inaramidda.
Ket naaramid iti daydi met laeng nga aldaw nga innala ni Jehova dagiti annac ti Israel idiay daga nga Egipto a binuyonbuyot.
Ket ni Jehova nakisao ken Moises a cunana,
Santificarem caniac amin nga inauna ti uray amin a manglucat iti aanacan cadagiti annac ti Israel, tao man ken animal: isu ti cucuac.
Ket ni Moises kinunana cadagiti tattao, Laglagipenyo daytoy nga aldaw isu a panagtalawyo sadi Egipto iti balay a nacaadipnan; ta gapu iti napigsa nga ima inlapsotnacayo ni Jehova iti daytoy nga ayan; awanto ti macan a nalevaduraan a tinapay.
Daytoy nga aldaw ti bulan ti Abib pumanawcayo.
Ket maaramidto, a no ni Jehova iserrecnacanto iti daga ti Cananeo, ken ti Heteo, ken ti Amorreo, ken ti Hebeo, ken ti Jebuseo, isu a sinapataanna cadagiti dadackelmo nga itedna kenca, maysa a daga a pagayusan ti gatas ken diro, salimetmetamto daytoy nga annungen iti daytoy a bulan.
Pito nga aldaw ti pannanganmonto iti tinapay nga awan levadurana, ket iti maicapito nga aldaw isunto ti maysa a fiesta ken Jehova.
Cadagiti pito nga aldaw macanto ti tinapay nga awan levadurana; ket awanto a masaracan kenca ti awan levadura a tinapay, wenno saanto a makita kenca ti levadura iti amin a beddengmo.
Ket saritaemto iti anacmo a lalaki iti dayta nga aldaw, a cunam, Daytoy maipuon iti inaramid ni Jehova caniac idi pimmanawac sadi Egipto.
Ket addanto maysa a pagilasinan kenca ita imam, ken maysa a pacalaglagipan iti baet dagita matam, tapno ti linteg ni Jehova adda iti ngiwatmo: ta gapu iti napigsa nga ima innalanaca ni Jehova sadi Egipto.
Anansata tungpalemto daytoy nga alagaden iti tiempona iti tinawentawen.
Ti pannacaconsagrar dagiti inauna
Ket maaramidto intono inserrecnaca ni Jehova iti daga dagiti Cananeo, cas insapatana kenca ken cadagiti dadackelmo, ket itednanto kenca,
Nga idatagmonto ken Jehova amin a manglucat iti aanacan, ken amin a inauna a cucuam nga agtaud iti animal dagiti lallaki cucuanto ni Jehova.
Ket iti amin nga inauna ti asno subbotemto iti cordero; ket no dicanto subboten, tuccolemto ti lengngesna: ket amin nga inauna ti tao cadagiti annacmo a lallaki subbotemto.
Ket maaramidto a no iti masacbayan saludsudento kenca ti anacmo a lalaki, a cunana, Ania daytoy
saoemto kencuana, Iti pigsa ti ima ni Jehova innalanacami nanipud sadi Egipto iti balay a nacaadipnan:
Ket naaramid a idi a sinukir ni Faraon ti panangpalubosna cadacami ni Jehova pinatayna sadiay daga nga Egipto amin nga annac a inauna, inaunaan man ti tao ken inaunaan ti animal: isu ti gapuna nga idatonco ken Jehova amin a manglucat iti aanacan, no lalaki; ngem amin nga inauna cadagiti annacco a lallaki subbotec.
Ket daytoyto ti maysa a tanda iti imam ken iti sango ti baet dagiti matam, ta gapu iti pigsa ti ima ni Jehova inruarnacami sadi Egipto.
Ket naaramid nga idi ni Faraon pinalubosanna ti umili a pimmanaw, ti Dios dina inturong ida iti dalan ti daga dagiti Filisteos, nupay no asideg daydiay idi; ta ti Dios kinunana, Di la ket ta dagiti tattao agbabawidanto no makitada ti gubat ket agsublida sadiay Egipto.
Ngem ti Dios inturongna dagiti tattao a sumiasi iti dalan ti let-ang sadiay Baybay a Nalabaga: ket dagiti annac ti Israel simmang-atda a siigam manipud iti daga nga Egipto.
Ket ni Moises incuyogna dagiti tultulang ni Jose: ta pinagsapatana iti nainget idi dagiti annac ti Israel, a cunana, Ti Dios sarungcarannacayto a di agcurang; ket icuyogyonto dagiti tul-tulangco no agtalawcayo ditoy.
Ket nagnada nanipud, Succoth, ken nagyanda idiay Etham, ti pagsercan iti let-ang.
Ket ni Jehova nagna iti sangoda iti maysa a monmon nga ulep a mangiturong cadacuada iti dalan ket no iti rabii iti maysa a monmon nga apuy, tapno lawaganna ida; tapno macapagnada iti aldaw ken iti rabii:
Saan a simmina iti sango dagiti tattao ti monmon nga ulep iti aldaw ken ti monmon nga apuy iti rabii.
Ni Faraon camatenna ti ili
Ket ni Jehova nakisao ken Moises, a cunana,
Ibagam cadagiti annac ti Israel nga agsublida ket mapanda agpacarso iti sango ti Pilahiroth, iti nagbaetan ti Migdol ken ti baybay, iti sangoanan ti Baalzephon: iti sangona ti pagsardenganyo iti igid ti baybay.
Ket ni Faraon cunananto gapu cadagiti annac ti Israel, Naipaslongda iti daga, ti let-ang impupocnan ida.
Ket patangkenecto ti puso ni Faraon, ket camacamennanto ida; ket madaydayaoacto gapu ken Faraon, ken cadagiti amin a buyotna; ket dagiti Egipcios maammoandanto nga siac ni Jehova
Ket isuda inaramidda ti casta.
Ket nayammo idi ari sadi Egipto a nagtalaw dagiti tattao; ket ti puso ni Faraon ken dagiti ad-adipenna nagbaliw maipapan cadagiti tattao, ket kinunada, Ania daytoy nga inaramidtayo, binayantayo a pimmanao ti Israel iti panagservina cadatayo?
Ket sinaganana ti luganna, ket incuyogna dagiti iturayanna:
Ket incuyogna ti innem a gasut a luglugan a napili, ken amin dagiti luglugan ti Egipto, ket dagiti cacapitan naglugananda ida amin.
Ket ni Jehova pinatangkenna ti puso ni Faraon nga ari sadi Egipto, ket kinamatna dagiti annac ti Israel: ta dagiti annac ti Israel rimmuarda babaen ti ima a mannacabalin.
Ket dagiti Egipcios agraman amin dagiti cab-cabayo ken luglugan ni Faraon, ken dagiti caballeriana, ken ti amin a buyotna kimmamatda cadacuada ket nacamacamda ida a nagsardeng iti sibay ti baybay, abay ti pihahiroth, a sango ti Baalzephon.
Ket idi a ni Faraon nacaasideg, dagiti annac ti Israel intangadda dagiti matada, ket adtoy a dagiti Egipcios cumamcamacamda idi cadacuada; ket nagbutengda iti casta unay: ket dagiti annac ti Israel inawaganda ni Jehova.
Ket kinunada ken Moises, Gapu ta awan dagiti pagitaneman sadi Egipto, innalanacami aya tapno mataycami iti let-ang
Apayapay nga incastoynacami nga impanawnacami sadi Egipto?
Saan nga daytoy ti sinasaomi idi kenca sadi Egipto, a cunami, Bay-annacami tapno agservicami cadagiti Egipcios
Ta naimimbag coma nga agservicami cadagiti Egipcios ngem ti mataycami iti let-ang.
Ket ni Moises kinunana cadagiti tattao, Dicayo agbuteng, agtalnacayo, ket kitaenyo ti panangispal ni Jehova nga aramidennanto cadacayo ita nga aldaw: ta dagiti Egipcios a nakitayo ita nga aldaw, uray caano dicayonto ida makitan.
Ni Jehova makibacalto gapu cadacayo, ket dacayo agtaengcayo a sitatalna.
Ket ni Jehova kinunana ken Moises, Apayapay nga aw-awagannac
Saoem cadagiti annac ti Israel a magnada nga agtuloy.
Ket sica itayagmo ta sarucodmo ket yunnatmo ta imam iti baybay, ket pagbisngayem: ket dagiti annac ti Israel sumrecdanto iti pagtengngaan ti baybay iti rabaw ti daga a namaga.
Ket adtoy, siac patangkenecto dagiti puspuso dagiti Egipcios, ket sumrecdanto a sumurot cadacuada; ket maidaydayaoacto ken Faraon, ken cadagiti amin a buyotna, ken cadagiti lugluganna, ken cadagiti caballeriana.
Ket dagiti Egipcios maammuandanto a siac ni Jehova intono madaydayaoac ken Faraon, cadagiti lugluganna, ken cadagiti caballeriana.
Ket ti angel ti Dios a nagna iti sango ti pacarso ti Israel, immalis ket napan iti licudanda; ket ti monmon nga ulep naglisi iti sangoananda ket nagyan iti licudanda:
Ket nagtaeng idi iti nagbaetan ti pacarso ti Egipto ken ti pacarso ti Israel; ket adda idi ulep ken sipnget, nupay casta nagraniag iti rabii: ket bayat ti nagpatnag saan a nacapagassideg ti maysa ken maysa.
Ket ni Moises inyunnatna ti imana iti baybay; ket pinagsanud ni Jehova ti baybay gapu iti napigsa nga angin ti daya iti nagpatnag, ket inaramidna ti baybay a daga a namaga, ket dagiti dandanum nabingayda.
Ket dagiti annac ti Israel simrecda idi nagbaetan ti baybay iti rabaw ti daga a namaga: ket dagiti dandanum isuda idi cadacuada ti maysa a bacud iti macanawan ken iti macatigid.
Ti buyot dagiti Egipcios nadadael.
Ket dagiti Egipcios kimmamacamda ket sinurotda ida agingga iti tengnga ti baybay, amin dagiti cabcabayo ni Faraon, dagiti lugluganna ken dagiti caballeriana.
Ket napasamac nga iti parbangun, ni Jehova kinitana ti buyot dagiti Egipcios manipud iti monmon nga apuy ken ulep, ket winarana ti buyot dagiti Egipcios.
Ket iniccatna dagiti pilpilid dagiti luluganda, ket narigat ti pananguludda cadacuada; iti casta dagiti Egipcios kinunada, Pumanawtayo iti sango dagiti Israelitas; ta ni Jehova isu ti pannacabagida a makibacal a bumusor cadagiti Egipcios.
Ket ni Jehova kinunana ken Moises, Ilayatmo ta imam iti baybay tapno dagiti dandanum agsublida a mangabur cadagiti Egipcios, cadagiti lugluganda, ken cadagiti caballeriada.
Ket ni Moises inlayatna ti imana iti baybay, ket ti baybay nagsubli iti bilegna idi a nagbannawag ti bigat; ket dagiti Egipcios intalawanda ti danum; ket ni Jehova impasagna dagiti Egipcios iti nagtengngaan ti baybay.
Ket dagiti dandanum nagsublida, ket linapunusda dagiti luglugan ken dagiti caballeria, uraypay amin a buybuyot ni Faraon a simmurot cadacuada iti baybay; awan natda uray maysa cadacuada.
Ngem dagiti annac ti Israel nagnada iti daga a namaga iti nagbaetan ti baybay; ket dagiti dandanum isuda idi ti maysa a bacud cadacuada iti imada a macanawan ken iti macatigid.
Castoy ti panangisalacan ni Jehova iti Israel iti daydi nga aldaw iti ima dagiti Egipcios; ket ti Israel nakitana dagiti Egipcios a nataydan iti igid ti baybay.
Ket nakita ti Israel daydi naindaclan nga aramid a gapuanan ni Jehova a maibusor cadagiti Egipcios, ket dagiti tattao nagbutengda ken Jehova: ket namatida ken Jehova ken ni adipenna a Moises.
Ti canta ni Moises ken ni Miriam
Idin ni Moises ken dagiti annac ti Israel indaniwda daytoy a canta ken Jehova, ket sinaoda a cunada,
Daniwacto ni Jehova, ta nagballigin a sidadayag:
Ti cabayo ken ti nagsacay intappuacna iti baybay.
Ni Jehova isu ti pigsac ken ti daniwco,
Ket isu ti nagbalin a salacanco:
Daytoy isu ti Diosco ket idaydayawconto;
Ti Dios ni Amac, ket itan-occonto.
Ni Jehova isu ti mananggubat: 
Jehova isu ti naganna.
Dagiti luglugan ni Faraon ken ti buyotna intappuacna iti baybay;
Ket dagiti napili a cacapitanna limnedda iti Baybay a Nalabaga,
Dagiti caadalman ti baybay lapunusenda ida:
Nagpababada a cas la maysa a bato cadagiti tucoc.
Ti imam a macanwan, O Jehova, nagloriaan iti pigsa,
Ti imam a macanawan, O Jehova, ti cabusor winarawarana.
Ket iti kinadackel ti kinadaegmo, racrakem dagiti umingar a cumanniwas kenca:
Ibaonmo ti pungtotmo, ikisapna ida a cas garami.
Ket iti bang-es ti agongmo dagiti dandanum nagdarisonda,
Dagiti daldalluyon timmacderda a cas bunton;
Dagiti caadalman nagbalayda iti puso ti baybay.
Ti cabusor kinunana,
Camatecto, macamacamconto, Iburayconto ti samsam;
Ti calicagumco mapnecto cadacuada;
Asutecto ti igamco, ti imac dadaelennanto ida.
Pinagpuyupoymo ti anginmo, ti baybay linapunusna ida:
Limnedda a cas buli cadagiti dandanum a napigsa.
Asino ti pumadpad kenca, O Jehova, cadagiti didios?
Asino ti pumadpad kenca, a nagloriaan iti kinasanto,
Nacaam-amac cadagiti pannacadaydayaw, nga agar-aramid cadagiti datdatlag?
Inyunnatmo ta macanawan nga imam.
Ket ti daga inalununna ida.
Iti kinaimbag ti dongngom imparocpocmo cadagiti tattao a sinubbotmo:
Indalanmo ida ita pigsam ti pagnaedam a nasantoan.
Dagiti il-ili nangngegda, isuda agkintayegda:
Dagiti ut-ut immocuocda cadagiti agnaed iti Filistia.
Idin dagiti pangulo ti Edom nagmalmalangada;
Dagiti natured a lallaki ti Moab, tayegteg innocuocna ida:
Amin dagiti agnaed sadi Canaan natunawda.
Kigtot ken amac agdissuor cadacuada;
Gapu iti kinadackel ti tackiagmo naulimecda a cas bato;
Agingga ti pannacalasat ti ilim, O Jehova,
Agingga ti pannacalasat ti ili a ginatangmo.
Iserrecmonto ida, ket imulamto ida iti bantay a pagpatawidmo,
Iti disso, O Jehova, a inaramidmo a maipaay kenca tapno pagnaedan,
Iti santuario, O Apo, a binangon dagita im-imam.
Ni Jehova agarinto iti agnanayon awan inggana.
Ta dagiti cabcabayo ni Faraon simrecda agraman dagiti lugluganna, ken dagiti caballeriana iti baybay, ket ni Jehova pinagsublina dagiti dandanum ti baybay a nanglapunus cadacuada; ngem dagiti annac ti Israel nagnada iti rabaw ti daga a namaga iti tengnga ti baybay.
Ket ni Miriam a mammadto, a cabsat a babai ni Aaron, iniggamanna ti pandareta; ket amin dagiti babbai napanda sinurot a sipapandareta ken agsalsala.
Ket ni Miriam simmungbat cadacuada,
Cantaanyo ni Jehova, ta isu nagballigi a sidadayag;
Ti cabayo ken simmacay intappuacna iti baybay.
Ket ni Moises inturongna ti Israel nanipud iti Baybay a Nalabaga ket napanda iti tay-ac a Shur; ket tallo nga aldaw nga pinagnada ti let-ang, ket dida nacasarac iti danum.
Ti Israel sadiay Mara ken Elim.
Ket idi macadanonda idiay Mara, dida nabalin ti imminum cadagiti dandanum ti Mara, ta napaitda: gapuna a ninagananda Mara.
Ket dagiti tattao nagdanengdengda ken Moises, a cunada, Ania ti inumenminto?
Ket isu immaoag ken Jehova; ket ni Jehova impatuldona kencuana ti maysa a cayo, ket intappuacna cadagiti dandanum, ket dagiti dandanum simmam-itda
Idiay nagaramid iti maipaay cadacuada iti maysa nga alagaden ken maysa a nagbilinan, ket idiay sinuutna ida;
Ket kinunana, No ipangagmonto a sipapasnec ti timec ni Jehova a Diosmo, ket aramidemto ti nalinteg iti imatangna, ket imdengamto dagiti bilbilinna, ket salimetmetamto amin dagiti al-alagadenna awanto ti iccabilco kenca cadagiti sakit nga incabilco cadagiti Egipcios: ta siac ni Jehova a mamaimbag kenca.
Ket dimtengda sadi Elim, nga ayan idi dagiti sangapulo ket dua nga ub-ubbog ti danum, ken pitopulo a palmas: ket nagyanda iti sibay dagiti dandanum.
Panagtanabutub idiay let-ang a Sin
Ket inyussuatda ti pananagnada nanipud Elim, ket amin ti gimong dagiti annac ti Israel dimtengda iti let-ang a Sin, nga adda iti nagbaetan ti Elim ken Sinai, iti maicasangapulo ket lima nga aldaw ti maicadua a bulan calpasan ti panagtalawda iti daga nga Egipto.
Ket amin ti sancagimongan nga annac ti Israel nagtanabutubda iti maibusor cada Moises ken Aaron idiay let-ang:
Ket dagiti annac ti Israel kinunada cadacuada, Sapay coma ta natay cami gapu iti ima ni Jehova iti daga nga Egipto, idi nagtutugawcami iti abay ti paglutoan ti lasag, idi nangancami nga agrennec iti tinapay; ta innaladacami man ditoy a let-ang, a patayen iti bisin amin daytoy a sancagimongan.
Idin ni Jehova kinunana ken Moises, Adtoy, manipud sadi langit pagtudoecto ti tinapay a taraonyo; ket dagiti tattao rumuardanto ket tunggal aldaw urnongenda iti maipaay iti inaldaw, tapno suutec ida, no pagdalanandanto met laeng ti lintegco wenno saan.
Ket maaramidto nga iti maicanem nga aldaw, agsaganadanto iti isangpetda, ket rebbbengna a mamindua ti ummongenda cas iti inaldaw a panagurnong.
Ket ni Moises ken ni Aaron kinunada cadagiti amin nga annac ti Israel, Intono rumabii, maammoanyonto ngarud nga ni Jehova inaonnacayo iti daga nga Egipto;
Ket intono bumigat, makitayonto ngarud ti dayag ni Jehova, gapu ta mangngegna dagiti dandanengdengyo a maicaniwas ken Jehova: ket siasino cami aya nga danengdenganyo iti maibusor cadacami?
Ket ni Moises kinunana, Daytoy ti maaramidto, no iccannacayonto ni Jehova no rumabii iti lasag a macan, ken iti bumigat ti tinapay a cacapnec; gapu ta ni Jehova mangngegna dagiti dandanengdengyo a panangdanengdengyo iti maicaniwas kencuana: ket siasinocami aya
dagiti tantanabutobyo saanda a maicaniwas cadacami no di ket maicaniwas ken Jehova.
Ket ni Moises kinunana ken Aaron, Ibagam iti amin a sancagimongan dagiti annac ti Israel, Umasidegcayo iti sango ni Jehova; ta nangngegna dagiti dandanengdengyo.
Ket naaramid nga idi nga agsasaon ni Aaron iti amin a gimong dagiti annac ti Israel, kimmitada iti agpalet-ang, ket, adtoy, ti dayag ni Jehova nagparang iti ulep.
Ket ni Jehova nakisao ken Moises, a cunana,
Nangngegcon dagiti dandanengdeng dagiti annac ti Israel: ibagam cadacuada, a cunam, Iti rumabii mangancayonto iti lasag, ket iti bumigat agrenneccayonto iti tinapay; ket ammoenyonto a siac ni Jehova a Diosyo.
Ket naaramid iti rumabii a simmangpet dagiti tucling ket binungonda ti pacarsoda: ket iti bigat nagsacnap ti linnaaw iti licmut ti pacarsoda.
Ket idi a ti linnaaw nagpucaw, adtoy, iti rabaw ti let-ang dagiti babassit a nagbubukel, bassit a cas la nagbalay a linnaaw a nagbukel iti rabaw ti daga.
Ket idi dagiti annac ti Israel nakitada daydiay, kinunada iti maysa ken maysa cadacuada, Ania daytoy
ta dida ammo idi no ania daydi
Ket ni Moises kinunana cadacuada, Daytoy ti tinapay a canen nga ited ni Jehova cadacayo.
Isu daytoy ti imbilin ni Jehova, Agurnongcayo iti dayta tumunggal maysa a tao iti maitutop iti macanna; maysa nga omer iti maysa nga olo (tao), a maitutop iti bilang dagiti bagbagiyo ti alaenyonto, tunggal maysa a tao alaennanto ti maipaay cadagiti adda iti toldana.
Ket dagiti annac ti Israel inaramidda a casta, ket nangalada, ti daduma iti ad-adu ket ti daduma basbassit.
Ket idi sinucatda iti omer, ti nagurnong iti ad-adu saan a nagsuroc ket ti nagurnong iti bassit, saan a nacurangan; tunggal maysa cadacuada nangala iti maitutop iti macanna.
Ket ni Moises kinunana cadacuada, Awan ti mangitidda iti dayta inggana iti bigat.
Nupay casta, saanda nga impangag ni Moises; ngem ti dadduma cadacuada nangitiddada iti daydiay agingga iti bigat, ket nagigges ken naglungsot: ket ni Moises nagpungtot cadacuada.
Ket isuda agalada idi iti binigganbigat, tunggal tao iti maitutop a macanna: ket idi pimmudot ti init narunaw.
Ket naaramid a iti maicanem nga aldaw nagurnongda iti mamindua a caadu ti tinapay, dua nga omer iti tunggal maysa: ket amin dagiti lallacay napanda ket imbagada ken Moises.
Ket isu kinunana cadacuada, Daytoy ti imbaga ni Jehova, Intono bigat isu ti nadaeg a panaginana, maysa nga nasantoan nga aldaw ti panaginana ken Jehova: Yhornoyo ti yhornoyonto, ket ipaburecyo ti ipaburecyonto; ket amin a matda a suroc, tarimaanenyo a maipaay cadacayo tapno maidulin agingga iti bigat.
Ket isuda indulinda agingga iti bigat, cas iti ingunamgunam ni Moises: ket saan a naglungsot, wenno saan a nagigges a pulos.
Ket ni Moises kinunana, Canenyo dayta ita; ta ita nga aldaw maysa nga aldaw a panaginana ken Jehova: ita nga aldaw dicayto macasarac iti dayta iti tay-ac.
Innem nga aldaw nga agurnongcayonto iti dayta; ngem ti maicapito nga aldaw isu ti panaginana, iti dayta awanto a pulos.
Ket naaramid nga iti maicapito nga aldaw, adda napan cadagiti tattao nga agurnong, ket awan a pulos ti nasaracanda.
Ket ni Jehova kinunana ken Moises, Casano ti cabayagnan ita a dicay tungpalen dagiti bilbilinco ken linlintegco?
Kitaenyo, ta ni Jehova intedna cadacayo ti panaginana, isu ti gapuna nga itedna cadacayo iti maicanem nga aldaw ti canen a tumutop cadagiti dua nga aldaw; agtaengcayo, tumunggal maysa a tao, iti dissona: awan coma ti rumuar iti ayanna iti maicapito nga aldaw.
Isu ti gapuna a naginana dagiti tattao iti maicapito nga aldaw.
Ket ti balay ti Israel ninaganda daydiay iti Mana: ket isu idi ti cas la bukel ti culantro, puraw; ket ti nanamna cas la cancanen a nadiroan.
Ket ni Moises kinunana, Daytoy ti imbilin ni Jehova, Masalimetmetan coma agpapan putputotyo ti maysa nga omer iti daydiay; tapno kitaenda ti tinapay a pinangtaraonco cadacayo iti let-ang idi inaoncayo iti daga nga Egipto.
Ket ni Moises kinunana ken Aaron, Mangalaca iti maysa a damili ket icabilmo idiay ti sangaomer a mana, ket idulinmo iti sango ni Jehova tapno masalimetmetan agpapan cadagiti putputotyo.
Cas ni Jehova inbilinna ken Moises, casta ti panangidulin ni Aaron iti sango ti Pammanecnec, tapno masalimetmetan.
Ket dagiti annac ti Israel nangnanganda iti mana cadagiti uppat a pulo a tawen, agingga iti idadatengda iti maysa a daga nga adda agnaed; isuda nangnanganda iti mana, agingga iti idadatengda cadagiti bedbeddeng ti daga a Canaan.
Ti maysa nga omer isu ti apagcasangapulo ti maysa nga efa.
Ti danum aggapu iti bato sadi Rafidim
Ket amin ti gimong dagiti annac ti Israel pimmanawda iti let-ang a Sin, a nagsarsardengda, cas ti panagbilin ni Jehova, ket nagyanda sadiay Refidim: ket awan idi ti danum nga inumen dagiti tattao.
Gapuna a dagiti tattao nakisusicda ken Moises, ket kinunada, Iccannacami iti danum ta uminumcami
Ket ni Moises kinunana cadacuada, Apayapay a casusicdac
Ania ti gapuna a susuutenyo ni Jehova?
Ket dagiti tattao nawawanda idiay iti danum; ket dagiti tattao nagdanengdengda ken Moises, ket kinunada, Ania ti gapuna nga innalanacami idiay Egipto, tapno papatayennacami ken dagiti annacmi ken dagiti an-animalmi iti waw?
Ket ni Moises inawaganna ni Jehova, a cunana, Ania ti aramidecto cadagitoy tattao
agistay a uburendac.
Ket ni Jehova kinunana ken Moises, Inca iti sango dagiti tattao, ket icuyogmo ti dadduma cadagiti lallacay ti Israel; ket ti sarucodmo isu a pinangdidigram idi carayan, igganam, ket inca.
Adtoy, addaacto iti sangoanam idiay iti rabaw ti bato sadi Horeb; ket ibaotmonto iti bato, ket rumuarto idiay ti danum, tapno uminum dagiti tattao
Ket ni Moises inaramidna ti casta iti imatang dagiti lallacay ti Israel.
Ket ninaganna daydi a disso iti Massah ken Meribah, maipuon iti pannakisusic dagiti annac ti Israel, ken maipuon iti panangsuutda ken Jehova, a cunada, Adda ni Jehova cadatayo, wenno awan?
Gubat ken Amalec.
Idin ti Amalec immay ket nakibacal iti Israel sadiay Refidim.
Ket ni Moises kinunana ken Josue, Agpilica iti biangtayo cadagiti lallaki, ket inca, makibacalca iti Amalec: intono bigat agtacderacto iti pantoc ti turod a siiggemac iti sarucod ti Dios.
Iti casta ni Josue inaramidna ti cas panangibaga ni Moises kencuana, ket nakibacal iti Amalec: ket da Moises, Aaron, ken Hur immulida iti pantoc ti turod.
Ket naaramid nga ni Moises idi intayagna ti imana, nagsaguday ti Israel; ket idi imbabana ti imana, nagsaguday ti Amalec.
Ngem dagiti im-ima ni Moises nakettangda idi; ket nangalada iti maysa a bato, ket incabilda iti babaena, ket isu ti nagtugawanna; ket da Aaron ken ni Hur nagsumbangirda nga am-ampayagenda dagiti im-imana; ket dagiti im-imana sikikiredda idi agingga iti ilelennec ti init.
Ket ni Josue pinarmecna ni Amalec ken dagiti tattaona iti tadem ti campilan.
Ket ni Jehova kinunana ken Moises, Isuratmo daytoy iti maysa a libro a pacalaglagipan, ket saritaem cadagiti pagdegngeg ni Josue; nga punasecto a mamimpinsan ti pacalaglagipan ti Amalec iti babaen ti langit.
Ket ni Moises namangon iti maysa nga altar, ket ninaganna iti Jehova-nissi;
Ket isu kinunana, Ni Jehova makigubatto iti Amalec iti tunggal caputotan.
Ket ni Jetro a padi sadi Madian, a catugangan a lalaki ni Moises, naanmoanna ti amin nga inaramid ti Dios ken Moises ken iti Israel nga ilina, no casano ti panangiruar ni Jehova iti Israel sadi Egipto.
Ket ni Jetro a catugangan a lalaki ni Moises innalana ni Sefora, nga asawa ni Moises, calpasan ti pammalubosna,
Ken dagiti dua nga annacna a lalaki; ti maysa cadacuada nanaganan iti Gersom; gapuna kinunana, Gangannaetac idi iti sabali a daga:
Ket di maysa nanaganan iti Eliezer; ta kinunana, Ti Dios ni amac isu idi ti catulongac, ket inlisinac iti igam ni Faraon:
Ket ni Jetro a catugangan a lalaki ni Moises, agraman, dagiti annac ken ti asawa ni Moises, napanda kencuana iti let-ang, a nagsardenganna, idiay bantay ti Dios:
Ket isu kinunana ken Moises, Siac, ni catugangam a Jetro immayac kenca, ken ni asawam ken dagiti dua nga annacna a lallaki nga incuyogna.
Ket ni Moises rimmuar a simmabat ken catuganganna, ket nagcablaaw ket inagcanna; ket nagkinnomustada nga agpadpada; ket simrecda iti tolda.
Ket ni Moises sinaritana ken catuganganna amin nga inaramid ni Jehova ken Faraon ken cadagiti Egipcios a maipuon iti Israel, amin dagiti rigrigat a linac-amda iti dalan, ken no casano ti panangispal ni Jehova cadacuada.
Ket ni Jetro nagragsac cadagiti amin nga imbag nga inaramid ni Jehova iti Israel, a panangispalna cadacuada iti ima dagiti Egipcios.
Ket ni Jetro kinunana, Bendito coma ni Jehova, a nangispal cadacayo iti ima dagiti Egipcios ken iti ima ni Faraon; daydiay nangisalacan cadagiti tattao iti ima dagiti Egipcios.
Ita maammoac a ni Jehova dacdackel ngem dagiti isu-amin a didios; kinaagpaysona, gapu iti aramid a tinatangsit nga inaramidda maibusor met laeng cadacuada.
Ket ni Jetro a catugangan ni Moises nangala iti daton a mapuuran ken cadagiti sacrificio a maipaay iti Dios: ket immay ni Aaron ken amin dagiti lallacay ti Israel a nakipangan iti tinapay ken catugangan ni Moises iti sango ti Dios.
Ket naaramid iti bigat, a ni Moises nagtugaw a mangocom cadagiti tattao: ket dagiti tattao nagtacderda iti lawlaw ni Moises nanipud iti bigat nagingga iti rabii.
Ket idi a ti catugangan ni Moises nakitana amin dagiti inar-aramidna cadagiti tattao, kinunana, Ania daytoy nga aramidem cadagiti tattao
Ania ti gapuna nga agtugawca a sicsica, ket amin dagiti tattao agtatacderda iti lawlawmo manipud iti bigat agingga iti rabii?
Ket ni Moises kinunana ken catuganganna, Ta dagiti tattao umayda caniac nga agintuud iti Dios.
No adda ririda, umayda caniac; ket siac ocomec ti tao ken ti caduana, ket ipaammoc cadacuada dagiti al-alagaden ti Dios ken dagiti linlintegna.
Ket ni catugangan ni Moises kinunana kencuana, Ti aramidem saan a naimbag.
Di bumurong a mapacsoyancanto, sica ken dagiti tattao a cadduam: ta daytoy nga annongen napalalo ti dagsenna kenca; dica mabalin nga aramiden a sicsica laeng.
Imdengam ita ti timecco, patigmaanancanto, ket ti Dios siaadda coma kenca: sica ti dumatag a pannacabagi dagiti tattao iti Dios, ket yamangmo dagiti babanag iti Dios;
Ket isuromto cadacuada dagiti al-alagaden ken dagiti linlinteg, ket ipakitamto cadacuada ti dalan a rebbengda a pagnaan, ken ti aramid a rebbengda nga aramiden.
Maysa pay mangtudingcanto iti aggapu cadagiti umili cadagiti tumutop a lallaki, a dagiti managbutbuteng iti Dios, lallaki a napudno, a guraenda ti nakil-lo a pananggun-ud; ket dagita ti isaadmo cadacuada, nga agtuturay cadagiti rinibu, agtuturay cadagiti ginasut, agtuturay cadagiti saglilimapulo, ken agtuturay cadagiti pinullo:
Ket isuda coma ti mangipato cadagiti tattao iti cancanayon: ket castoyto, tunggal dackel a banag yamangdanto kenca, ngem amin a babassit a banbanag isudanto ti mangipato cadacuada: iti casta nalaglaganto kenca, ket isuda makipagannungdanto kenca.
No aramidem daytoy, ket ti Dios ibilinna kenca a casta, mabalinmonto nga acmen, ket dagitoy met a tattao mapandanto iti ayanda a sitatalna.
Ni Moises impangagna ti sao ni catuganganna, ket inaramidna amin nga imabagana.
Ket ni Moises pimmili cadagiti maitutop a lallaki a nagtaud ti Israel, ket incabilna ida a mangipangolo iti umili a mangituray iti rinibu, mangituray iti ginasut, mangituray iti saglilimapulo, ken mangituray ti pinullo.
Ket isuda agipatoda idi a cancanayon cadagiti tattao: dagiti naricut a panggep yamangda idi ken Moises, ngem amin a banbanag a babassit isuda met leangen ti nangipato.
Ket ni Moises pinalubusanna ni catuganganna a lalaki; ket napan iti dagana met leang.
Ti Israel sadiay Sinai
Ni Moises sarakenna ni Jehova iti bantay.
Iti maicatlo a bulan a calpasan ti ipapanaw dagiti annac ti Israel idiay daga nga Egipto, daydi met la nga aldaw dimtengda iti let-ang ti Sinai.
Ket idi pimmanaoda idiay Refidim, ket dimtengda iti let-ang ti Sinai, nagsardengda iti let-ang ket idiay nagyan ti Israel ti sanngo ti bantay.
Ket ni Moises napan iti Dios, ket ni Jehova inayabanna nanipud iti bantay, a cunana, Castoy ti saoemto cadagiti putot ni Jacob, ket ibagamto cadagiti annac ti Israel:
Dacayo nakitayo ti inaramidco cadagiti Egipcios ken no casano ti panangalac cadacayo iti rabaw ti paypayac dagiti aguila, ket inyegcayo caniac met laeng.
Ita ngarud, no umannugutcayo a napaypayso iti saoc ket salimetmetanyo ti tulagco iti casta dacayonto iti ipangpangrunac cadagiti amin a tattao: ta amin ti daga cucuac:
Ket dacayonto caniac ti maysa a pagarian a papadi, ken maysa a nasantoan a nacion
Dagitoy dagiti sao nga ibagamto cadagiti annac ti Israel.
Ket ni Moises immay ket pinaayabanna dagiti lallacay ti ili, ket inyulitna iti sangoda amin dagitoy a sasao a ni Jehova imbilinna kencuana.
Ket amin dagiti tattao naggigiddanda a simmungbat, ket kinunada, Amin a sinao ni Jehova aramidenminto
Ket ni Moises indanunna dagiti sasao dagiti tattao ken Jehova.
Ket ni Jehova kinunana ken Moises, Kitaem ta umayac kenca iti napuscol nga ulep, tapno dagiti tattao mangngegda no makisaoac kenca, ken tapno patiendaca met nga agnanayon
Ket ni Moises imbagana dagiti sasao dagiti tattao ken Jehova.
Ket ni Jehova kinunana ken Moises, Inca cadagiti tattao, ket santificarem ida ita nga aldaw ken intono bigat, ket labaanda coma dagiti pagpagan-anayda,
Ket sisasaganada coma a maipaay iti maicatlo nga aldaw; ta intono maicatlo nga aldaw ni Jehova bumabanto iti imatang dagiti amin a tattao iti rabaw ti bantay Sinai.
Ket kedngamto ti pagyanan dagiti tattao iti aglawlaw, a cunam, Aluadanyo dagiti bagbagiyo, ta dicayo sumang-at iti bantay, wenno sagiden ti igidna: siasinoman a macasagid ti bantay mapapatayto a di bumurong.
Awan ti ima a sumagid kencuana, ta dinto bumurong a maubur, wenno mapana; uray animal wenno tao, dinto agbiag: intono aguni iti napa-ot ti tangguyob, umasidegdanto iti bantay.
Ket ni Moises simmalog iti bantay a napan cadagiti tattao, ket sinantificarna dagiti tattao; ket linabaanda dagiti pagpagan-anayda.
Ket kinunana cadagiti tattao, Agsaganacayo a maipaay iti maicatlo nga aldaw: dicayo dumenna iti babai.
Ket naaramid nga iti maicatlo nga aldaw, idi a bummigat, naggurgurrood ken nagkimkimat, ken nagulep iti napuscol iti rabaw ti bantay, ken naguni ti tangguyob a casta unay ti pigsana; ket nagkintayeg amin dagiti tattao iti pacarso.
Ket ni Moises inruarna dagiti tattao iti pacarso a sumabat iti Dios; ket nagyanda iti arisadsad ti bantay.
Ket ti bantay Sinai, ti sibubukel a bagina nagas-asuc, ta ni Jehova bimmaba iti rabawna iti apuy; ket ti maysa nga horno, ket amin ti bantay nagkintayeg iti napalalo.
Ket idi a pimmigsa la nga pimmigsa ti uni ti tangguyob, ni Moises nagsao, ket ti Dios sinungbatanna iti maysa a timec.
Ket bimmaba ni Jehova iti rabaw ti bantay Sinai, iti tuctoc ti bantay; ket ni Jehova inayabanna ni Moises a dumanon iti tuctoc ti bantay; ket ni Moises simmang-at.
Ket ni Jehova kinunana ken Moises, Sumalogca, ipanecnecmo cadagiti tattao di la ket ta macaliw-asda a comita ken Jehova, ket adu cadacuada ti matay.
Ket casta met coma dagiti papadi nga umasideg ken Jehova, santificarenda dagiti bagbagida, di la ket ta bumusor cadacuada ni Jehova.
Ket ni Moises kinunana ken Jehova, Dagiti tattao dida mabalin ti dumanon iti bantay Sinai: gapu ta impatalgedmo cadacami, a cunam, Mangaramidcayo iti pagbeddengan iti lawlaw ti bantay, ket santificarem.
Ket ni Jehova kinunana kencuana, Inca, sumalogca; ket sumang-atcanto, sica ken ni Aaron a cacuyogmo: ngem dagiti papadi ken dagiti tattao dida coma agliw-as a sumang-at ken Jehova, di la ket ta busorenna ida.
Iti casta ni Moises simmalog cadagiti tattao, ket imbagana cadacuada.
Dagiti sangapulo a bilin
Ket ti Dios sinaona amin dagitoy a balicas, cunana,
Siac ni Jehova a Diosmo, a nangaon kenca iti daga nga Egipto, iti balay a nacaadipnan.
Awan ti sabali a diosmo iti sangoc.
Dica mangaramid iti maipaay kenca a ladawan a kinitikitan, uray ania a catulad ti adda idiay ngato sadi langit, wenno ti adda iti baba ditoy daga, wenno ti adda iti danum iti uneg ti daga:
Dica irucnoy ti bagim cadacuada wenno pagservian ida; ta siac ni Jehova a Diosmo manangimonac a Dios, a mangipasarungcar iti kinadakes dagiti amma cadagiti annac, cadagiti maicatlo ken maicappat a caputotan dagiti gumura caniac.
Ken mangipaay iti naayat nga asi cadagiti rinibribu nga agayat caniac ken mangsalimetmet cadagiti bilbilinco.
Dica aramaten iti barengbareng ti nagan ni Jehova a Diosmo ta ni Jehova saannanto a di pabidduten ti mangaramat iti naganna iti barengbareng.
Laglagipem ti aldaw a panaginanana tapno santificarem.
Cadagiti innem nga aldaw agtrabajocanto, ket aramidem amin nga aramidmo;
Ngem ti maicapito nga aldaw isu ti maysa a panaginana ken Jehova, a Diosmo: iti dayta nga aldaw, dica agtrabajo iti uray ania, sica, wenno ti anacmo a lalaki, wenno ti anacmo a babai, wenno ti adipenmo a lalaki, wenno ti adipenmo a babai, wenno dagiti animalmo, wenno ti gangannaetmo nga adda iti uneg dagiti ruanganmo:
Ta cadagiti innem nga aldaw ni Jehova inaramidna ti langit ken daga, ti taaw, ken amin nga adda cadacuada, ket naginana iti maicapito nga aldaw: isu ti gapuna a ni Jehova binendicionanna ti aldaw a panaginana, ken sinantificarna.
Dayawem ni amam ken ni inam, tapno umatiddug dagiti aldawmo iti daga nga ni Jehova a Diosmo itedna kenca.
Dica mamapatay.
Dica makiabig iti dica asawa.
Dica agtacaw.
Dica agsacsi iti ulbod a maibusor iti padam a tao.
Dica aguman ti balay ti padam a tao, dica aguman ti asawa ti padam a tao, uray ti adipenna a lalaki, uray ti adipenna a babai, uray ti vacana, uray ti asnona, uray aniaman a cucua ti padam a tao.
Dagiti tao nagamacda idi
Ket amin dagiti tattao nadlawda dagiti gurgurrood, ken dagiti kimkimat, ken ti uni ti tangguyob, ken ti bantay nga agas-asuc; ket idi dagiti tattao nakitada, nagpiggergerda, ket nagyanda iti adayu.
Ket kinunada ken Moises, agsaoca cadacami, ket ipangagminto; ngem saan coma a ti Dios ti makisao cadacami, di la ket ta mataycami.
Ket ni Moises kinunana cadagiti tattao, Dicayo agbuteng: ta ti Dios immayen a mangsuut cadacayo, ken tapno ti panagbuteng kencuana adda iti sangoyo, tapno dicayo agbasol.
Ket dagiti tattao nagyanda iti adayu, ket ni Moises immasideg iti napuscol a sipnget isu nga ayan idi ti Dios.
Linlinteg a maipanggep cadagiti ladladawan ken alaltar.
Ket ni Jehova kinunana ken Moises, Castoy ti saoemto cadagiti annac ti Israel, Dacayo met laeng nakitayo a nakisaoac cadacayo nanipud sadi langit.
Dicayo agaramid cadagiti sabsabali a didios a pannacacadduac; didios a pirac, wenno didios a balitoc, dicayo agaramid a maipaay cadacayo.
Maysa nga altar a daga ti aramidem caniac, ket idatonmonto idiay rabawna dagiti datdatonmo a mapuuran, ken dagiti datdatonmo ti cappia, dagiti carcarnerom, ken dagiti vacvacam; iti isu-amin a disso a pangilanadac iti naganco, umayacto kenca, ket bendicionancanto.
Ket no yaramidannac iti altar a bato, dica pagbangon dagiti bato a pinisi; ta no aramatem ti alicamenmo kencuana tinulawamon.
Dica met ulien iti agdan ti altarco, tapno saan maipakita idiay iti kinalamolamon.
Ita dagitoy isuda dagiti linlinteg nga idatagmonto iti sangoananda.
No gumatangca iti bag-enmo nga Hebreo, innem a tawen ti panagservinanto: ket iti maicapito pumanawto a siwawayawaya nga awan pagbayadna.
No sumrec nga is-isu laeng, is-isu laeng ti pumanawto: no naasawaan, ngarud pumanawto agraman ti asawana.
No ti apona iccanna iti asawa, ket ti babai ipasngayanna cadagiti annac a lallaki wenno babbai; ti asawa a babai ken dagiti annacna cucuanto ni apona, ket ti lalaki pumanawto nga is-isu laeng.
Ngem no ti bag-en cunananto iti nalawag, Siac ayatec ni apoc, ni asawac, ken dagiti annacco; diacto pumanaw nga agwayawaya:
Ti apona ngarud ipannanto iti Dios, ket yegnanto iti ruangan, wenno iti baotec ti ruangan; ket ti apona tebbengannanto iti lapayagna iti maysa a culucul; ket adipnennanto a cancanayon.
Ket no ti maysa a tao ilacona ti anacna a babai a pabag-en, saanto a pumanaw a cas cadagiti lallaki a bag-en.
No saan a macaay-ayo ken apona dayta a babai, isu a nangasawa kencuana, ipalubosnanto ngarud a masbot: awanto ti pannacabilinna a mangilaco kencuana cadagiti gangannaet a tattao, idinto a nagaramid kencuana ti allilaw.
Ket no isu yasawana iti anacna a lalaki, aramidennanto kencuana ti cas aramiden cadagiti annac a babbai.
No mangala iti sabali a babai nga asawa; ti taraon ti bag-en nga asawa, ti pagan-anayna, ken ti rebbeng ti pannakiasawana, dinanto kessayan.
Ket no dina aramiden dagitoy tallo nga annungen, ti babai pumanawto nga awan anniaman, nga awan subbotna.
Ti mangsugat iti maysa a tao nga isu ti pacatayanna, di bumurong a mapapatayto.
Ket no ti maysa a tao saan nga agsaneb no di ket ti Dios yawatna daydiay iti imana; no casta itudingconto kenca ti maysa a disso a pagtalawannanto.
Ket no ti maysa a tao ipangtana a dulusen iti padana a tao, a patayen a liputan; alaemto iti altarco, tapno matay.
Ket ti cumabil ken amana wenno ken inana, di bumurong a mapapatayto.
Ket iti agtacaw iti maysa a tao ket ilacona, wenno masaracan iti biangna, di bumurong a mapapatayto.
Ket ti mangilunud ken amana wenno inana, di bumurong a mapapatayto.
Ket no dagiti tattao agcacabilda, ket ti maysa masugatna ti caduana iti bato, wenno iti gemgemna, ket saan a matay, ngem mapaidda;
No macabangon manen, ket magna a macaadayu a sisasarucod, ti nangsugat ngarud maluc-atanto: ngem bayadannanto kencuana ti natactac nga aldawna, ket paagasannanto a naimbag.
Ket no maysa a tao cabilenna ti bag-enna a lalaki, wenno ti bag-enna a babai, iti pang-or, ket matay iti babaen ti imana; di bumurong a madusanto.
Nupay casta, no agpa-ot iti maysa nga aldaw wenno dua, saanto a madusanto: ta isu piracna.
Ket no dagiti tattao agriringgorda, ket macabilda ti maysa a babai a masicug, ket iti casta maalisan, ngem awan pagdacsanna; di bumurong a mamultanto, cas mayalubug iti ipatay ti asawa ti babai; ket bayadannanto a cas ituding dagiti ocom.
Ngem no adda pagdacsanna, itdemto ngarud ti biag iti biag.
Mata iti mata, ngipen iti ngipen, ima iti ima, saca iti saca.
Puur iti puur, sugat iti sugat, baot iti baot.
Ket no ti maysa a tao danarenna ti mata ti bag-enna a lalaki, wenno ti mata ti bag-enna a babai ket madadaelna; palubusananto nga agwayawaya maipuon iti matana.
Ket no matuppolanna ti ngipen ti bag-enna a lalaki, wenno ngipen ti bag-enna a babai; palubusannanto nga agwayawaya maipuon iti ngipenna.
Ket no ti maysa a vaca sangdoenna a patayen ti maysa a lalaki wenno babai, ti vaca di bumurong a mauburto, ket ti lasagna saanto a masida ngem ti akinvaca awanto ti pacaananoanna.
Ngem no ti vaca cadawyanna ti sumangsangdo cadagiti napalabas nga al-aldaw, ket naipanecnec ken akincua, ket saanna nga inaywanan, ngem nacapapatay iti tao a lalaki wenno babai; ti vaca mauburto, ken ti akincua casta met a mapapatayto.
No naikeddeng kencuana ti panangsubbotna, itednanto ngarud ti maipaay a subbot ti biagna uray ania ti maikeddeng kencuana.
Simmangdo man iti maysa nga anac a lalaki, wenno anac a babai, cas mayannurot itoy a panangipato maaramidto kencuana.
No ti vaca sumangdo ti bag-en a lalaki wenno babai, maitedto ken apoda ti tallopulo a siclo a pirac, ket ti vaca mauburto.
Ket no ti maysa a tao lucatannanto ti maysa a bito, wenno no ti maysa a tao mangcutcut iti maysa a bito, ket dina gaburan, ket ti maysa a vaca wenno asno mailasbongto,
Ti akincua iti bito isu ti mangsupapac; itednanto ti pirac iti akinvaca, ket daydiay natay cucuananto.
Ket no ti vaca ti maysa a tao ranggasanna ti vaca ti sabali nga tao, isu a pacatayanna, ilacodanto ngarud ti vaca nga sibibiag, ket bingayendanto ti naglacoanda; ket ti matay casta met a bingayendanto.
Wenno no pagaammo a ti vaca masansan nga agsangsangdo cadagiti napalabas nga aldaw, ket ti akinvaca dina impacni; di bumurong a bayadannanto ti vaca iti vaca, ket ti natay nga animal isu ti cucuananto.
No ti maysa a tao agtacaw iti maysa a vaca wenno carnero, ket patayenna wenno ilacona; bayadannanto iti lima a vaca ti maysa a vaca, ken uppat a carnero ti maysa a carnero.
No ti mannanacaw matumpungan nga agar-aramid iti sercanna, ket masugat nga isu ti pacatayanna, awanto ti pannacabasol iti dara a maipuon kencuana.
No malgacan ti init, addanto pannacabasol ti dara a maipuon kencuana; isublinanto ti supapac: no awanan iti uray ania, isu mailaconto ngarud a maisupapac iti tinacawna.
No ti tinacaw matumpungan a sibibiag iti imana, vaca man, wenno asno, wenno carnero; bayadannanto iti mamindua.
No maysa a tao agpaarab ti talon wenno cauvasan, ket ibabatannanto ti animalna, ket agarab iti talon ti sabali a tao; iti casasayaatan nga adda iti cucuana met laeng a talon, ken ti casasayaatan iti cauvasanna met laeng ti pagbayadnanto.
No tumbuac ti apuy, ket macacayamcam cadagiti samsamec, gapuna nga dagiti binunbunton a mula, wenno ti di pay naanian a mula, wenno ti talon mauramda; ti nangsilmut iti apuy bayadannanto a di bumurong.
No maysa a tao yawatna iti padana a tao ti pirac wenno alicamen tapno idulinna, ket matacaw iti balay daytoy a tao: no matumpungan ti bircug, bayadannanto iti mamindua.
No ti bircug di matumpungan, ti pangoloen ti balay dumatagto ngarud iti Dios a pangkitaan no saanna nga incabil iti imana cadagiti cucua ti padana a tao.
Maipangep iti amin nga aramid a salungasing, uray maipapan iti vaca, wenno asno, wenno carnero, wenno pagan-anay, wenno maipapan iti uray ania a nacapucawan ti cucua, isu a pagcunaan ti maysa, Isu daytoy, ti ringgor dagiti dua dumanonto iti saclang ti Dios; ti dusaento ti Dios isu ti agbayadto iti padana a tao iti mamindua.
No maysa a tao yawatna iti padana a tao ti maysa nga asno, wenno vaca, wenno carnero, wenno uray ania nga animal tapno aywananna; ket matay, wenno masugat, wenno mapatalaw, nga awan tao a macakita:
Ti sapata ni Jehova maibaetto cadacuada a dua, no dina incabil ti imana iti cucua ti padana a tao; ket ti akincua anamongannanto, ket isu agtaraken dinanto bayadan.
Ngem no matacaw kencuana, supapacannanto ngarud iti akincua.
No narangrangcay, isu ti yegna coma a pammanecnec; dinanto bayadan ti narangrangcay.
Ket no maysa a tao bumulod iti uray ania iti padana a tao, ket masugat ti binuludna, wenno matay, nga saan a sisasango ti makincua, bayadannanto a di bumurong.
No ti akincucua adda a siimatang, saananto a bayadan: no pagpapaabang, bayadannanto iti abangna.
Ket no ti maysa a lalaki sulisogenna ti maysa a balasang a dina kinacasar, ket caiddaenna, bayadannanto a di bumurong ti panabongna kencuana tapno agbalin nga asawana.
No ti amana pulos a dina cayat nga ited ti balasang kencuana, isu bayadannanto iti pirac cas mayannurot iti panab-ong cadagiti babbalasang.
Dicanto ipalubos nga agbiag ti managanito a babai.
Siasinoman a makicaidda iti animal mapapatayto a di bumurong.
Ti agdaton iti uray ania a dios, no di laeng ken Jehova, matalipupusto a madadael.
Ket dica ranggasan, wenno parparigaten ti maysa a gangannaet: gapu ta naggangannaetcayo iti daga nga Egipto.
Dicayo parparigaten ti uray siasino a balo a babai uray ti ulila iti ama.
No sica parparigatem la ida, ket umasugda caniac, dinto bumurong nga ipangagconto ti unnoyda;
Ket ti pungtotco bumaranto, ket patayencayto iti campilan; ket dagiti asawayo a babai mabalodanto, ket dagiti annacyo mauliladanto iti ama.
No pautangam iti pirac ti siasinoman cadagiti tattaoc a napanglaw, sa-ancanto a cas maysa a managpautang kencuana saanyonto met a singiren kencuana ti tubo.
No mangalaca iti uray caanoman ti pagan-anay ti padam a tao a pangicarian, isublimto kencuana no dipay lumnec ti init:
Ta daydiay is-isu laeng ti abbongna, isu ti cawes ti cudilna: ania ti pagturognanto
ket mapasamacto a no umasug caniac denggecto; ta siac manangasiac.
Dica pagbassawangan ti Dios wenno ilunud ti maysa nga agturay cadagiti cailiam.
Dica agtactac a mangidaton iti nayon ti apitmo, ken iti agayus cadagiti pagpespesam
Ti inauna cadagiti anacmo a lalaki itedmonto caniac.
Castoy met ti aramidem cadagiti vacvacam ken carcarnerom: cadagiti pito nga aldaw agyanto iti inana; iti maicawalo nga aldaw itdemto caniac.
Ket dacayo sasantocayto caniac: isu ti gapuna a dicayto canen ti uray ania a lasag a rinangcay dagiti an-animal a naranggas iti away; ibellengyonto cadagiti asaso.
Dica anamungan ti naulbod a damag: dica icabil ti imam a bumuyog iti nadamca nga agbalinca a naulbud a sacsi.
Dica sumurot iti adu nga agaramid iti dakes; dica met agpalawag iti maysa a panggep a sumiasica a sumurot iti adu a manglabsing iti kinalinteg:
Dica met canunongan ti napanglaw a tao iti ringgorna.
No nasaracam ti vaca ti cagurguram, wenno ti asnona nga agtawtawataw, isublimto manen kencuana a di bumurong.
No makitam a naitublac a siaawit iti asno ti gumurgura kenca dicanto panpanaoan sicanto ti caduana a di bumurong a mangluc-atto kencuana.
Dica caniwasen ti calintegan ti napanglawmo iti ringgorna.
Adayoam iti naulbod a panggep; ket dagiti awan basolna ken nalinteg dica patayen: ta diacto ibilang a nalinteg ti nadamsac.
Ket dica umawat iti sucsuc: ta ti sucsuc bulsekenna dagiti macakita, ket ballicugenna dagiti sasao ti nalinteg.
Ket dica parigaten ti maysa a gangannaet: ta dacayo ammoyo ti puso ti gangannaet, yantangay dacayo naggangannaetcayo iti daga nga Egipto.
Dagiti panaginana, fiesta, ken umuna a bungbunga
Ket innem a tawen a mulaamto ti dagam, ket agummongcanto iti apitna.
Ngem iti maicapito a tawen pag-inanaemto ket bay-amto nga aglaeg; tapno dagiti napanglaw iti ilim manganda: ket ti mateddada canento ti animal ti away
Castoy ti aramidem iti cauvasam, ken iti caolivaam.
Innem nga aldaw agtrabajocanto, ket iti maicapito nga aldaw aginanacanto; tapno ti vacam ken ti asnom aginanada, ket ti anac a lalaki ti adipenmo a babai, ken ti gangannaet mabang-aranda.
Ket dagiti amin nga sinaoc cadacayo imdenganyo: ket dica icampit ti nagan dagiti sabali a didios, uray panangipangngeg ti agaway iti ngiwatmo.
Mamitlo iti macatawen agfiestacanto a maipaay caniac.
Ti fiesta ti tinapay nga awan levadurana ngilinemto: cadagiti pito nga al-aldaw canemto ti tinapay a di nalevaduraan, cas imbilinco kenca, iti natudingan nga aldaw ti bulan nga Abib (ta isu idi ti ipapanawmo sadi Egipto); ket awanto ti dumatag nga ima-ima iti sangoc.
Ket ti fiesta ti apit, dagiti umuna a bungbunga ti banbannogmo, dagidiay nga imulam iti talon ken ti fiesta ti panagummong, iti gibus ti tawen, no agummongca cadagiti nagbannogam iti talon.
Mamitlo iti macatawen amin a tattaom a lallaki dumatagdanto iti saclang ni Apo Jehova.
Dica mangipaay iti dara ti datonco agraman tinapay a nalevaduraan; dinto met mabaybay-an ti taba ti fiestac iti agpatnag agingga iti bigat.
Dagiti umuna cadagiti umuna a bungbunga ti dagam yegmonto iti balay ni Jehova a Diosmo
Dica lutoen ti urbon a calding iti gatas ti inana.
Naicari ti iseserrec sadi Canaan.
Adtoy, baonec iti sangom ti maysa nga angel, a mangaluad kenca iti dalan, ken mangipan kenca iti disso a sinaganac.
Agannadcayo iti sangona, ket ipangagyo ti timecna; dicayo pagpungtoten; ta dinanto pacawanen ti salungasingyo: ta ti naganco adda kencuana.
Ngem no ipangagmonto nga ipasnec ti timecna, ken aramidem amin nga ibagac; siacto ngarud ti maysa a cabusor dagiti cabusormo, ken maysa a caringgor dagiti caringgormo.
Ta ti angelco mapanto iti sangoanam, ket iserrecnacanto iti Amoreo, ken iti Heteo, ken iti Pherezeo, ken iti Cananneo, ken iti Heveo, ken iti Jebuseo: ket ipusayconto ida.
Dica agrucnoy cadagiti didiosda, wenno pagservian ida, wenno tuladen dagiti ar-aramidda; ngem tuangemto ida a maminpinsan, ket bungtolem dagiti tedteddecda.
Ket agservicayto ken Jehova a Diosyo, ket isu bendicionannanto ti taraonmo ken ti danummo; ket siac iccatecto ti sakit iti tengngam.
Awanto ti maalisan a babai wenno lupes iti dagam: ti bilang dagiti aldawmo tungpalecto.
Ibaonconto ti pangkigtotco iti sangoanam, ket abakecto amin dagiti tattao a papanamto, ket aramidecto a dagiti amin a cabusormo tumallicodda kenca.
Ket ibaonconto ti alimbubuyog iti sangom a mamapanaw iti imatangmo iti Heveo, ken iti Cananeo, ken iti Heteo.
Diacto pagtalawen ida iti imatangmo iti maymaysa a tawen, di la ket ta agbalin ti daga nga ungaong ket dagiti an-animal ti away umaduda a bumusor kenca.
Main-inut a pagtalawecto ida iti sangom, agingga dica umadu, ken agtawid iti daga.
Ket icabilconto a beddengmo manipud ti Baybay a Nalabaga inggana iti taaw dagiti Filisteos, ken manipud iti let-ang agingga iti Carayan: ta yawatconto iti imam dagiti agnaed iti daga; ket pagtalawemto ida iti sangoanam.
Dica makicapponto cadacuada, wenno cadagiti didiosda.
Didanto agnaed iti dagam, di la ket ta pagbasolendaca iti maicaniwas caniac; ta no agservica cadagiti didiosda, dayta ti maysa a pacaitibculam a di bumurong.
Ti tulag ni Jehova iti Israel
Ket kinunana ken Moises, Sumang-atcayo ken Jehova, sica ken Aaron, ken Nadab ken Abiu, ken pitopulo cadagiti lallacay ti Israel; ket manipud iti adayu agdayawcayo:
Ket ni laeng Moises ti dumanonto iti asideg ken Jehova; ngem isuda didanto umasideg; uray pay dagiti tattao didanto makipagsang-at ken cuana.
Ket dimteng ni Moises ket sinaona cadagiti tattao amin dagiti sao ni Jehova, ken amin dagiti bilbilin: ket amin dagiti tattao simmungbatda a sangsangcagiddan, ket kinunada, Amin dagiti sasao nga imbaga ni Jehova aramidenminto.
Ket ni Moises insuratna amin dagiti sasao ni Jehova, ket bimmangon a nasapa iti bigat, ket namangon iti maysa nga altar iti arisadsad ti bantay ken sangapulo ket dua a tedteddec cas iti bilang dagiti sangapulo ket dua a capuonan ti Israel.
Ket imbaonna dagiti agtutubo a lalaki cadagiti annac ti Israel, nga nangidatag cadagiti datdaton a mapuuran, ken nagaramid cadagiti datdaton ti cappia a vacvaca ken Jehova.
Ket ni Moises innalana ti guddua ti dara, ket incabilna cadagiti palpalanggana; ket ti guddua di dara inwarisna iti rabaw ti altar.
Ket innalana ti libro ti tulag, ket binasana iti naggigimongan dagiti tattao: ket kinunada, Amin dagiti sinao ni Jehova aramidenminto, ket situtuloccamto.
Ket ni Moises innalana di dara, ket inwarisna cadagiti tattao, ket kinunana, Adtoy ti dara ti tulag nga inaramid ni Jehova cadacayo maipanggep cadagitoy amin a sasao.
Idin simmang-at da Moises, Aaron, Nadab, Abiu, ken pitopulo cadagiti lallacay ti Israel:
Ket nakitada ti Dios ti Israel; ket adda cas la nabaldosaan iti bato a zafiro iti babaen dagiti dapanna, ket cas la pumadpad iti langit gapu iti lawagna.
Ket cadagiti natan-oc cadagiti annac ti Israel saanna nga incabil ti imana: ket nakitada ti Dios, ket nanganda ket naginumda.
Ket ni Jehova kinunana ken Moises, Dumanonca caniac iti bantay, ket agyanca idiay: ket itdecto kenca dagiti taptapi a bato, ken ti linteg ken ti bilin, a sinuratac, tapno isuda ti isurom.
Ni Moises adda manen idiay bantay.
Ket ni Moises timmacder, ken ni Josue a ministrona: ket ni Moises simmang-at iti bantay ti Dios.
Ket kinunana cadagiti lallacay, Urayendacami ditoy, agingga iti dicami agsubli manen cadacayo. 
Ket, adtoy, da Aaron ken ni Hur addada cadacayo; siasinoman nga adda panggepna, umasideg coma cadacuada.
Ket ni Moises simmang-at iti bantay, ket ti ulep binungonna ti bantay.
Ket ti dayag ni Jehova nagsaad iti rabaw ti bantay Sinai, ket ti ulep binungonna iti bayat ti innem nga aldaw: ket iti maicapito nga aldaw inayabanna ni Moises nanipud iti nagtengngaan ti ulep.
Ket ti langa ti dayag ni Jehova adda idi a cas la apuy a manguram iti pantoc ti bantay iti imatang dagiti annac ti Israel.
Ket ni Moises simrec ti tengnga ti ulep, ket simmang-at iti bantay: ket uppat a pulo nga aldaw ken uppat a pulo a rabii a nagyan ni Moises iti bantay.
Ket ni Jehova nakisao ken Moises a cunana,
Saoem cadagiti annac ti Israel a mangalada iti maysa nga isagut a maipaay caniac: iti tunggal maysa a tao a matignay ti pusona a siaayat, alaenyonto a sagut caniac.
Ket daytoy ti isagut nga alaenyonto cadacuada: balitoc, ken pirac, ken suer.
Ken azul, ken purpura, ken nalabaga, ken lienzo a nalapat, ken dutdut dagiti calcalding,
Ken lallalat dagiti carcarnero a lallaki a natina iti nalabaga, ken lallalat dagiti foca, ken cayo nga acacia,
Segden a pagsilaw, recrecado a maipaay iti lana a panapsapo ken maipaay iti nasayamusom nga incienso,
Batbato nga onix, ken batbato a pagtampoc, nga agservi iti efod ken agservi iti pectoral.
Ket yaramidandac coma iti maysa a santuario, tapno agnaedac iti nagbabaetanda.
Cas mayannurot cadagiti amin nga ipakitac kenca, ti pagwadan ti tabernaculo, ken ti pagwadan dagiti amin nga al-alicamenna, casta ti aramidenyonto.
Ket mangaramiddanto iti maysa a lacasa a cayo ti acacia; dua a sico ket guddua ti caatiddugnanto, ket maysa a sico ket guddua ti caacabana, ket maysa a sico ket guddua ti catayagna.
Calupcupamto iti pulos a balitoc, iti uneg ken ruar calupcupamto, ket aramidemto iti rabawna ti maysa a balangat a balitoc nga aglawlaw.
Ket yaramidamto iti uppat a singsing a balitoc, ket icabilmonto ida cadagiti uppat a sacsacana; ket dua a singsing addadanto iti maysa a bangirna, ket dua a singsing addadanto iti sabali a bangirna.
Mangaramidcanto met cadagiti pagassiwan a cayo ti acacia, ket calupcupamto ida iti balitoc.
Ket yusocmonto ida cadagiti singsing cadagiti sicsikigan ti lacasa, a pammaclayan iti lacasa.
Dagiti pagassiwan siaaddadanto cadagiti singsing ti lacasa: saandanto a maiccat idiay.
Ket yunegmonto iti lacasa ti pamanecnec nga itedconto kenca.
Ket mangaramidcanto iti maysa a tugaw ti caasi a biig a balitoc: dua a sico ket guddua ti caatiddugnanto, ket maysa a sico ket guddua ti caacabana.
Ket mangaramidcanto cadagiti dua a querubin a balitoc; itinto pinitpit aramidem ida, cadagiti dua a pungto ti tugaw ti caasi.
Ket mangaramidca iti maysa a querubin iti maysa a pungto, ket maysa a querubin iti sabali a pungto: sangsangcanayon iti tugaw ti caasi ti aramidemto a querubin cadagiti dua a pungtona.
Ket dagiti querubin ocradendanto iti ngato dagiti paypayacda, a linunganda ti tugaw ti caasi cadagiti paypayacda, nga agrupanrupada; ti tugaw ti caasi sangoennanto dagiti ruprupa dagiti querubin.
Ket iparabawmonto ti tugaw ti caasi iti lacasa: ket iti lacasa yunegmonto ti pamanecnec nga itedconto kenca.
Ket idiay ti pangsaracacto kenca, ket manipud iti ngatoen ti tugaw ti caasi ti pakisaoacto kenca, manipud iti nagbaetan dagiti dua a querubin nga addada iti rabaw ti lacasa ti pamanecnec, cadagiti amin nga itedconto kenca nga ibilin cadagiti annac ti Israel.
Ket mangaramidcanto iti maysa a lamisaan a cayo ti acacia; dua a sico ti caatiddugnanto, ket maysa a sico ti caacabana, ket maysa a sico ket guddua ti cangatona.
Ket calupcupamto iti bin-ig a balitoc, ket palawlawamto iti balangat a balitoc.
Ket paigidamto iti agsawasaw nga aglawlaw ti sangadaculapan ti cacabana; ket mangaramidcanto iti maysa a balangat a balitoc iti igidna nga aglawlaw.
Ket yaramidamto cadagiti uppat a singsing a balitoc, ket icabilmonto dagiti singsing cadagiti uppat a sulsuli nga addada cadagiti sacsacana.
Addanto dagiti singsing iti asideg ti igid a pacaicabilan dagiti pagassiwan a pangbaclayan ti lamisaan.
Ket cayo ti acacia dagiti aramidemto nga pagassiwan, ket calupcupamto ida iti balitoc, tapno isuda ti pangbagcatanto iti lamisaan.
Ket agaramidcanto cadagiti pingpingganna, cutcucharana, gorgoritana, ken malmalucongna, a pangibuyat: iti bin-ig a balitoc aramidemto ida.
Ket icabilmonto iti rabaw iti lamisaan ti tinapay ti pamarang iti sangoc a cancanayon.
Ti candelero.
Ket mangaramidcanto iti maysa a candelero a pasig a balitoc: pinitpit ti pannacaaramidto ti candelero, ti met puonna, ken ti ongcayna; dagiti copana, dagiti bolana a cas granada ken dagiti sabongna sangsangcanayondanto iti candelero:
Ket addanto innem a sangana a rumuar cadagiti agsumbangir; tallo a sanga ti candelero iti maysa a bangirna, ket tallo a sanga ti candelero iti sabali a bangirna:
Tallo a copa maaramidda a cas iti sabong ti almendras iti maysa a sanga, maysa a bola ken maysa a sabong; ken tallo a copa a maaramid a cas iti sabong ti almendras iti sabali a sanga maysa a bola ken maysa a sabong: castoy cadagiti innem a sanga nga rumuar iti candelero:
Ket iti candelero uppat a copa a maaramid a capada ti sabong ti almendras, dagiti bolana ken dagiti sabongna;
Ket ti maysa a bola iti babaen ti dua a sanga a sangsangcanayon a paset, ken ti maysa a bola iti babaen ti dua a sanga a sangsangcanayon a paset, ken ti maysa a bola iti babaen ti dua a sanga a sangsangcanayon a paset, cadagiti innem a sanga a rumuar iti candelero.
Dagiti bolana ken dagiti sangana addadanto iti sangsangcanayon a paset ti candelero; ti isu-amin maymaysa a paset iti pulpulos a balitoc a pinitpit.
Ket mangaramidcanto cadagiti pagsainganna, pito: ket gangatandanto dagiti pagsainganna tapno lawaganna ti sangona.
Ket dagiti pangarsang kencuana, ken dagiti pingpingganna a pagidissoan ti inarsang bin-igdanto a balitoc.
Iti maysa a talento ti pulos a balitoc maaramidto, agraman amin dagitoy nga ar-aruaten.
Ket kitaem ta aramidem ida a cas iti pacatuladanda, a naiparang kenca iti bantay.
Maysa pay a mangaramidcanto iti tabernaculo nga adda sangapulo a bengbengna; iti nalapat a lienzo a tinabid, ken azul, ken purpura, ken nalabaga, agraman querquerubin a gapuanan ti managborda aramidemto ida.
Ti caatiddug ti tunggal bengbeng duapulonto ket walo a sico, ket ti caacaba ti tunggal bengbeng uppat a sico: amin dagiti bengbeng maymaysanto ti rucodda.
Lima a bengbeng maisaipdanto ti maysa ken maysa; ket dagiti sabali a lima a bengbeng agsasaipdanto ti maysa ken maysa.
Ket mangaramidcanto cadagiti panaldengan nga azul iti pingir ti maysa a bengbeng mangrugi iti pingir iti pagsasaipan; ket casta met ti aramidemto iti pingir ti bengbeng a makinruar iti maicadua a pagsipan.
Limapulo dagiti panaldengan nga aramidemto iti maysa a bengbeng, ket limapulo a panaldengan aramidemto iti pingir iti bengbeng nga adda iti maicadua a pagsaipan; dagiti panaldengan agsasangodanto ti maysa ken maysa.
Ket mangaramidcanto iti limapulo a corchetes a balitoc, ket pagsangcanaigem dagiti bengbeng cadagiti corchetes: ket ti tabernaculo sangsangcanayonto.
Ket mangaramidcanto cadagiti bengbeng a dutdut ti calding a linong iti rabaw ti tabernaculo: sangapulo ket maysa a bengbeng ti aramidemto.
Ket ti caatiddug ti tunggal bengbeng tallopulonto a sico, ket ti caacaba ti tunggal bengbeng uppat a sico: dagiti sangapulo ket maysa a bengbeng maymaysa a rucoddanto.
Ket pagsasaipemto dagiti lima a bengbeng nga is-isuda, ken dagiti innem a bengbeng nga isu-isuda, ket culpiemto ti maicanem a bengbeng iti sango ti linong.
Ket mangaramidcanto cadagiti limapulo a panaldengan iti pingir nga adda iti pamarang iti pagsasaipan, ken limapulo a panaldengan iti pingir ti bengbeng nga adda cadagiti pamarang iti maicadua a pagsaipan.
Ket mangaramidcanto cadagiti limapulo a corchetes a suer, ket icabilmonto dagiti corchets cadagiti panaldengan, ket pagtiponem ti linong, tapno sibubukel.
Ket ti aguyauy a paset a suroc dagiti bengbeng ti linong, ti guddua a bengbeng nga matda, agtinnagto iti licud ti tabernaculo.
Ket ti sangcasico iti maysa a bangir, ken ti sangcasico iti maysa a bangir, iti matda ti nagatiddugan dagiti bengbeng ti linong, aguyauyto cadagiti sikigan ti tabernaculo iti daytoy a bangir ken iti daydiay a bangir, tapno maabbonganna.
Ket mangaramidcanto iti maysa nga abbong nga agservi iti linong a lalat dagiti carnero a lalaki a natina iti nalabaga, ken maysa nga abbong a lalat dagiti foca iti ngato.
Ket mangaramidcanto cadagiti tabtabla a maipaay iti tabernaculo a cayo ti acacia, a maipatacder.
Itinto caatiddug ti maysa a tabla sangapulo a sico, ket maysa a sico ket guddua ti caacaba ti tunggal tabla.
Dua nga pallaupo iti tunggal tabla, agsangalto ti maysa ken maysa: casta ti aramidemto cadagiti amin a tabtabla ti tabernaculo.
Ket aramidemto dagiti tabtabla ti tabernaculo, duapulo a tabtabla a maipan iti bangirna iti abagatan, agpaabagatan.
Ket mangaramidcanto iti uppat a pulo a batbatay a pirac iti baba dagiti duapulo a tabtabla; dua a batbatay iti baba ti maysa a tabla a pagsaadan dagiti dua nga pallaupo, ken dua a batbatay iti baba ti sabali a tabla a pagsaadan dagiti dua nga pallaupona:
Ket iti maicadua a bangir ti tabernaculo, nga bangirna iti amianan, duapulo a tabtabla.
Ket dagiti uppat a pulo a batbatayda a pirac; dua a batbatay iti babaen ti maysa a tabla, ken dua a batbatay iti babaen ti sabali a tabla.
Ket iti akinlicud a paset ti tabernaculo nga akinlaud, mangaramidcanto cadagiti innem a tabtabla.
Ket dua a tabtabla ti aramidemto a pasuli ti tabernaculo iti licud.
Ket agrutapdanto iti baba, ken castadanto man met laengen agingga iti toctocna agingga iti maysa a condiling: castanto cadacuada a dua; addadanto cadagiti dua a sulsuli.
Ket addanto walo a tabtabla, ken dagiti batbatayda a pirac, sangapulo ket innem a batbatay; dua a batbatay iti babaen ti maysa a tabla, ken dua a batbatay iti babaen ti sabali a tabla.
Ket mangaramidcanto cadagiti balbalunet a cayo ti acacia; lima cadagiti tabtabla iti maysa a bangir ti tabernaculo,
Ken lima a balbalunet cadigiti tabtabla iti sabali a bangir ti tabernaculo, ken lima a balbalunet cadagiti tabtabla ti bangir ti tabernaculo, iti akinlicud a bangir.
Ket ti nagtenga a balunet iti nagtengngaan dagiti tabtabla aglayonto iti murdong ken murdong.
Ket calupcupamto dagiti tabtabla iti balitoc, ket mangaramidcanto cadagiti singsing a balitoc a pacaiccan dagiti balbalunet: ket calupcupamto dagiti balbalunet iti balitoc.
Ket bangonemto ti tabernaculo a cas iti caasping daydi naipakita kenca iti bantay.
Ket mangaramidcanto iti maysa nga abbong nga azul, ken purpura, ken nalabaga, ken nalapat a lienzo a tinabid: ket maaramidto nga adda querquerubin a gapuanan ti managborda:
Ket ibitinmonto cadigiti uppat nga adadigi nga acacia a nacalupcupan iti balitoc; dagiti sasab-itanda balitocto, iti rabaw dagiti uppat a batbatay a pirac.
Ket isab-itmonto ti abbong iti babaen dagiti corchetes, ket iserrecmonto idiay iti uneg ti abbong ti lacasa ti pamanecnec: ket ti abbong paglasinennanto cadacayo ti nasantoan a disso ken ti casasantoan.
Ket icabilmonto ti tugaw ti caasi iti rabaw ti lacasa ti pamanecnec idiay disso a casasantoan.
Ket isaadmonto ti lamisaan iti ruar ti abbong, ken ti candelero iti sango ti lamisaan iti sikigan nga akinabagatan ti tabernaculo: ket idissomto ti lamisaan iti bangir nga akinamianan.
Ket mangaramidcanto iti maysa a cortina a pannacaruangan ti Tabernaculo, nga azul, ken purpura, ken nalabaga, ken nalapat a lienzo a tinabid a gapuanan ti agborborda.
Ket yaramidamto ti cortina cadagiti lima nga adadigi nga cayo ti acacia ket calupcupamto ida iti balitoc; dagiti sasab-itanda balitocdanto: ket mangpandaycanto cadagiti lima a batbatayda a suer.
Ti altar ti daton a mapuuran
Ket mangaramidcanto iti altar a cayo ti acacia, lima a sico ti caatiddugna, ken lima a sico ti caacabana; ti altar agcacarucodto dagiti uppat a bangirna: ket ti catayagnanto tallo a sico.
Ket mangaramidcanto iti sarsara ti altar iti rabaw dagiti uppat a sulsulina; dagiti sarana sangsangcapasetdanto kencuana: ket calupcupamto iti suer.
Ket mangaramidcanto cadagiti rangrangana a pagiccan cadagiti dapdapo, ken sopsopladna, ken bacbacana, ken cadagiti pagadaw iti lasag, ken cadagiti pagiccan cadagiti beggang: amin nga al-alicamenna aramidemto iti suer.
Ket yaramidamto iti maysa a barandillas nga iniket a suer ket mangaramidcanto iti rabaw ti barandillas ti uppat a singsing a suer cadagiti uppat a sulsulina.
Ket isu icabilmonto iti babaen ti ngarab nga aglawlaw iti altar iti baba, tapno mayaplag ti iniket iti guddua ti catayag ti altar.
Ket yaramidamto ti altar cadagiti pagassiwan, pagassiwan a cayo ti acacia, ket calupcupamto ida iti suer.
Ket dagiti pagassiwan maicabildanto cadagiti singsing, ket dagiti pagassiwan agyandanto cadagiti dua a sikigan ti altar a pamaclayan.
Masulloopan iti tinabla ti aramidemto: cas idi naipakita kenca iti bantay, castanto ti aramidenda.
Ti paraangan ken pagsilawan.
Ket mangaramidcanto iti paraangan ti tabernaculo: iti abagatanen ti akinabagatan a bangir iti pagparaanganan addanto cortina a tinibbay a lienzo a nalapat, nga sangagasut a sico ti caatiddug iti maysa a bangir:
Ket duapulonto dagiti adadigina, ket dagiti batbatayda duapulo, a suer; dagiti calcallawit dagiti adadigi ken dagiti putputiputda piracdanto.
Ket casta met iti bangir iti amianan a nagatiddug addanto cortina a sangagasut a sico ti caatiddugda, ket dagiti adadigina duapulo, ken dagiti batbatayda duapulo a suer; dagiti calcallawit dagiti adadigi ken dagiti putputiputda pirac.
Ket maipaay iti caacaba ti paraangan iti bangirna iti laud addanto cortina a limapulo a sico; dagiti adadigida sangapulo, ket dagiti batbatayda sangapulo.
Ket ti caacaba ti paraangan iti bangir ti akindaya a dayaen limapulonto a sico.
Dagiti cortina iti maysa a bangir ti ruangan sangapulonto ket lima a sico; dagiti adadigida tallo, ket dagiti batbatayda tallo.
Ket iti sabali a bangir addanto cortina a sangapulo ket lima a sico; dagiti adadigida tallo, ket dagiti batbatayda tallo.
Ket iti ruangan ti paraangan addanto cortina a duapulo a sico, nga azul, ken purpura, ken escarlata, ken tinabid a lienzo a nalapat, a gapuanan ti managborda; dagiti adadigida uppat, ket dagiti batbatayda uppat.
Amin nga adadigi ti paraangan iti aglawlaw maputiputandanto iti pirac; dagiti calcallawitda pirac, ket dagiti batbatayda suer.
Ti pagatiddugan ti paraangan sangagasutto a sico, ket ti caacabana limapulo iti uray adino, ket lima a sico ti catayag, ti nalapat a lienzo a tinabid, ket dagiti batbatayda suer.
Dagup dagiti al-alicamen ti tabernaculo iti amin a pacaaramatanna, ken amin dagiti paspasocna ken amin dagiti paspasoc ti paraangan suerdanto.
Ket sica ibilinmonto cadagiti annac ti Israel nga mangyegdanto kenca iti nadalus a lana ti olivas a linebbec a pagsilaw, tapno maseggedan ti maysa a pagsaingan a agnanayon.
Iti uneg ti tolda ti gimong, iti ruar ti abbong nga adda iti sango ti pamanecnec, da Aaron ken dagiti annacna aywanandanto a sioornos manipud iti malem agingga iti bigat iti sango ni Jehova: isu ti maalagadto nga agnanayon cadagiti putputotda a maipaay cadagiti annac ti Israel.
Ket yasidegmo kenca ni Aaron a cabsatmo, ken dagiti annacna agraman kencuana, manipud iti tengnga dagiti annac ti Israel, tapno mangakem caniac iti annung ti padi, ni met Aaron, ni Nadab ken ni Abiu, ni Eleazar ken ni Ithamar, annac ni Aaron.
Ket mangaramidcanto cadagiti cawcawes a nasantoan a maipaay ken Aaron a cabsatmo, a pacaidayawan ken pacapapintasan.
Ket saoemto cadagiti amin a mamasirib ti pusoda isuda a pinunnoc ti espiritu ti kinasirib, tapno mangaramidda cadagiti cawcawes ni Aaron a mangsantificar kencuana, tapno isu ti aggannung caniac iti akem ti padi.
Ket dagitoy dagiti cawcawes nga aramidendanto: maysa a pectoral, ken maysa nga efod, ken maysa a cagay, ken maysa a bado a kinelkelleng, maysa a mitra, ken maysa a barikes: ket mangaramiddanto cadagiti nasantoan a cawcawes a maipaay ken Aaron a cabsatmo, ken cadagiti annacna, tapno agannung caniac iti akem ti padi.
Ket mangaladanto iti balitoc, ken iti azul, ken iti purpura, ken iti escarlata, ken iti nalapat a lienzo.
Ket mangaramiddanto iti efod a balitoc, azul, ken purpura, escarlata, ken nalapat a lienzo a tinabid, a gapuanan ti nalaing nga agborborda.
Addanto dua a ragas nga hombrera a maicapet cadagiti dua a pungpungtona, tapno mapagsusugopda.
Ket ti nasayaat ti pannacaabelna a barikes, nga adda kencuana, isu a pangbarikes kencuana, maipadanto iti pannacaaramid daydiay ken isu met laeng a ragas; balitoc, azul, ken purpura, ken escarlata, ken nalapat a lienzo a tinabid.
Ket mangalacanto cadagiti dua a batbato nga onix, ket ikitikitmonto cadacuada dagiti nagnagan dagiti annac ti Israel.
Innem cadagiti nagnaganda iti maysa a bato, ket dagiti nagnagan dagiti innem a matda iti sabali a bato, a mayannatup iti pannacayanacda.
Iti panangaramid ti maysa a mangkitikit iti bato, cas ti pannacailanad ti pagtandaanan, kitikitamto dagiti dua a batbato, cas mayannurot cadagiti nagnagan dagiti annac ti Israel: aramidemto ida a mabungon cadagiti calupcup a balitoc.
Ket icabilmonto dagiti dua a batbato iti rabaw dagiti ragas nga hombrera ti efod, ta tapno batbato a pacalaglagipan cadagiti annac ti Israel: ket ni Aaron awitennanto cadagiti dua nga abagana dagiti nagnaganda a pacalaglagipan iti sango ni Jehova.
Ket aramidemto dagiti pagcalupcup a balitoc,
Ken dua a tanicala a pulos a balitoc; aramidemto ida a cas lubid a tinali: ket icabilmonto dagiti tanicala a tinali cadagiti calcalupcup.
Ket aramidemto ti maysa a pectoral ti panangocom, nga aramid ti nalaing nga agborborda; cas pannacaaramid ti efod aramidemto; a balitoc, nga azul, ken purpura, ken escarlata ken nalapat a lienzo a tinabid aramidemto.
Agcuadradonto ken agsucot; maysanto a dangan ti caatiddugna, ken maysa a dangan ti caacabana.
Ket icabilmonto kencuana dagiti calupcup dagiti batbato, uppat nga inintar dagiti batbato: maysa nga intar ti sardio, topacio, ken carbunclo isunto ti umuna nga intar;
Ket ti maicadua nga intar maysa nga esmeralda, maysa a zafiro, ken maysa a diamante;
Ket ti maicatlo nga intar maysa nga jacinto, maysa nga agata, ken maysa nga amatista;
Ket ti maicapat nga intar maysa a berilo, ken maysa nga onix, ken maysa a jaspe: mabungondanto cadagiti calupcupda a balitoc.
Ket dagiti batbato mayannurotdanto cadagiti nagnagan dagiti annac ni Israel, sangapulo ket dua, cas cadagiti nagnaganda maipada iti pannacakitikit ti maysa a pagtandaanan, tunggal maysa cas iti naganna, maipaaydanto cadagiti sangapulo ket dua a capuonan.
Ket yaramidamto ti pectoral iti tanicala a tinabid, aramid a tinali a pulos a balitoc.
Ket yaramidamto ti pectoral iti dua a singsing a balitoc, ket icabilmonto dagiti dua a singsing iti dua a pungpungto ti pectoral.
Ket icabilmonto dagiti dua a tinali a tantanicala a balitoc cadagiti dua a singsing cadagiti pungpungto ti pectoral.
Ket dagiti sabali a dua a mordung dagiti dua a tantanicala a tinali itapkilmonto cadagiti calupcup a dua, ket icabilmonto ida cadagiti ragragas nga hombrera, ti efod, iti sangoananna.
Ket mangaramidcanto iti dua a singsing a balitoc, ket icabilmonto ida cadagiti dua a pungpungto ti pectoral, iti pingirna, nga adda iti bangir ti uneg ti efod.
Ket mangaramidcanto iti dua a singsing a balitoc, ket icabilmonto ida cadagiti dua a ragragas nga hombrera ti efod iti sirocda, iti paset nga akinsango, iti asideg ti pagsusug-opanna, iti ngato ti nasayaat ti pannacaabelna a barikes ti efod.
Ket mangigawiddanto iti pectoral gapu cadagiti singsing, cadagiti singsing ti efod iti pannacaaramat ti singdan nga azul, tapno maiparabaw iti nasayaat ti pannacaabelna a barikes ti efod, ket ti pectoral saan a mabucra iti efod.
Ket ni Aaron awitennanto dagiti nagnagan dagiti annac ti Israel iti pectoral ti panangocom iti rabaw ti pusona, no sumrec iti nasantoan a disso, a pacalaglagipan nga agnanayon, iti sango ni Jehova.
Ket icabilmonto iti pectoral ti panangocom ti Urim ken ti Tumim; ket agyandanto iti rabaw ti puso ni Aaron, no sumrec iti sango ni Jehova: ket ni Aaron awitennanto a cancanayon ti panangocom dagiti annac ti Israel iti rabaw ti pusona iti sangoanan ni Jehova.
Ti cagay ti efod
Ket aramidemto nga pulos nga azul ti cagay ti efod.
Ket addanto putol a mayusoc iti olo iti tengngana: addanto maysa nga alubid nga inabel iti aglawlaw ti putolna, cas la coma no putol ti maysa a cabal nga iniket a paslep, tapno saan a maray-ab.
Ket iti rabaw ti gayadanna aramidemto dagiti granada nga azul, ken purpura, ken escarlata, iti lawlaw ti gayadanna; ken camcampanillana a balitoc iti baetda nga aglawlaw:
Maysa a campanillana a balitoc ken maysa a granada, maysa a campanillana a balitoc ken maysa a granada, iti rabaw ti gayadan ti cagay nga aglawlaw.
Ket maicapetto ken Aaron a pagannong: ket ti kilingda mangngegto no sumrec iti nasantoan a disso iti sango ni Jehova, ken no rumuar, tapno di matay.
Ket mangaramidcanto iti maysa a pinitpit a pulos a balitoc, ket ikitikitmonto iti rabawna a capada dagiti kitkitikit ti pagtandaanan, NASANTOAN KEN JEHOVA.
Ket icabilmonto iti rabaw ti maysa a singdan nga azul, ket addanto iti mitra; agyanto iti pamarang ti mitra.
Ket agyanto iti muging ni Aaron, ket ni Aaron awitennanto ti nagdacsan, dagiti nasantoan a banbanag, a pasantoento dagiti annac ti Israel cadagiti amin nga datdatonda a nasantoan; ket agyanto iti mugingna a cancanayon, tapno maipategda iti saclang ni Jehova.
Ket mangabelcanto iti bado a kinelkelleng a nalapat a lienzo, ket mangaramidcanto iti maysa a mitra a lienzo nalapat, ket mangaramidcanto iti maysa a barikes, a gapuanan ti managborda.
Dagiti cawcawes dagiti papadi.
Ket yaramidamto dagiti annac ni Aaron cadagiti badbado, ken yaramidamto ida cadagiti barbarikes, ken yaramidamto ida cadagiti pannacacallogong a pamadayag ken pamapintas.
Ket icapetmonto ida cada Aaron a cabsatmo, ken cadagiti annacna a maigiddan kencuana; ket sapsapoamto ida, ken consagrarem ida ken santificarem ida, tapno agannungda caniac iti akem ti padi.
Ket yaramidamto ida cadagiti sapin a lienzo a mangabbong iti lasag nga ibainda; manipud iti siket agingga iti luppo ti cagayadna.
Ket maicapetdanto cada Aaron ken cadagiti annacna, no sumrecda iti tolda ti gimong, wenno no umasidegda iti altar nga agannong iti nasantoan a disso; tapno, dida acoen ti kinadakes, ket matayda; isu ti maalagad a cancanayon a maipaay kencuana ken cadagiti putputotna a sumono kencuana.
Ti pannacaconsagrar 
Ket daytoy ti aramidemto a panangisaad cadacuada a nasantoan, tapno agakemda caniac iti annung ti padi: mangalaca iti bumaro a vaca, ken dua a lallaki a carcarnero nga awan pilawda,
Ken tinapay a di-nalevaduraan, ken di-nalevaduraan a bibingca a nagamayan iti lana, ken cancanen a dinalevaduraan a nasapsapoan iti lana: ket aramidemto ida iti namayecmec nga harina.
Ket icabilmonto ida iti maysa a labba ket yegmonto ida a silalabba agraman ti bumaro a vaca ken dagiti dua a lallaki a carcarnero.
Ket ipanmonto ni Aaron ken dagiti annacna agingga iti ruangan ti tolda ti gimong, ket buggoamto ida iti danum.
Ket alaemto dagiti cawcawes, ket icapetmonto ken Aaron ti bado, ken ti cagay ti efod, ken ti efod, ken ti pectoral, ket baricsam iti nasayat ti pannacaabelna a barikes ti efod;
Ket isaadmonto iti olona ti mitra, ken icabilmonto iti rabaw ti mitra ti nasantoan a balangat.
Iti casta alaemto ti lana a pangpulot, ket ibuyatmo iti olona, ket pulotam.
Ket yegmonto dagiti annacna a lallaki, ket yusongmonto cadacuada dagiti badbado.
Ket cawesamto ida cadagiti barbarikes, ni Aaron ken dagiti annacna, ket icapetmo cadacuada dagiti pannacacallogong: addanto cadacuada ti kinapadi gapu iti agnanayon a pagalagadan; ket consagraremto da Aaron ken dagiti annacna a lallaki.
Dagiti datdaton ti pannacaconsagrar
Ket yegmonto ti bumaro a vaca iti sango ti tolda ti gimong: ket ni Aaron ken dagiti annacna ipataydanto dagiti im-imada iti rabaw ti olo ti bumaro a vaca.
Ket patayemto ti bumaro a vaca iti saclang ni Jehova, iti rabaw ti ruangan ti tolda ti gimong.
Ket mangalacanto iti dara ti vaca, ket ti tammodom ti pangicabilmonto iti rabaw dagiti sarsara ti altar; ket ibuyatmonto amin nga dara iti puon ti altar.
Ket alaemto amin a taba a mangbungon cadagiti lalaem, ken ti culapot ti dalem, ken dagiti dua nga beckel, ken ti taba nga adda iti rabawda, ket puuramto ida iti rabaw ti altar.
Ngem ti lasag ti vaca ken ti lalatna, ken ti tackina puuramto iti apuy iti ruar ti pacarso: isu ti maysa a daton iti basol.
Ket alaemto met ti maysa a lalaki a carnero; ket da Aaron ken dagiti lallaki nga annacna ipataydanto dagiti im-imada iti rabaw ti olo ti carnero.
Ket patayemto ti carnero, ket alaemto ti darana, ket iwarsimto iti lawlaw ti rabaw ti altar.
Ket rangcayemto ti carnero, ket buggoam ti lalaemna, dagiti sacsacana, ket icabilmo ida iti yan dagiti narangcay, ken agraman ti olona.
Ket puuramto amin ti carnero iti altar: isu ti daton a mapuuran ken Jehova; isu ti maysa a sayamusom, maysa a daton a maaramid iti apuy ken Jehova.
Ket alaemto ti sabali a carnero a lalaki; ket da Aaron ken dagiti annacna ipataydanto dagiti im-imada iti olo ti carnero.
Iti casta patayemto ti carnero, ket mangalaca iti darana, ket icabilmo iti toctoc ti lapayag a canawan ni Aaron, ken iti toctoc ti lapayag a canawan dagiti annacna a lallaki, ken iti tangan dagiti im-imada a makincanawan, ken iti tangan ti sacada a makincanawan, ket iwarsimto ti dara iti lawlaw ti rabaw ti altar.
Ket mangalacanto iti dara nga adda iti rabaw ti altar, ken iti lana a pagsapsapo ket iwarsim ken Aaron, ken cadagiti cawesna, ken cadagiti annacna, ken cadagiti cawcawes dagiti annacna agraman kencuana: ket mapasantonto, ken dagiti cawesna, ken dagiti annacna, ken dagiti cawcawes dagiti annacna agraman kencuana.
Alaemto met ti taba ti carnero, ken ti ipus a nalucmeg, ken ti taba a mamungon cadagiti lalaem, ken ti culapot ti dalem, ken dagiti dua a beckel, ken ti taba nga adda cadacuada, ken ti macanawan a luppo (ta isu ti maysa a carnero ti pannacaconsagrar),
Ken ti maysa a tinapay, ken maysa a bibingca a nalanaan, ken maysa a cancanen nga aggapu iti labba ti tinapay a di-nalevaduraan nga adda iti sango ni Jehova:
Ket icabilmo amin iti rabaw dagiti im-ima ni Aaron, ken iti rabaw dagiti im-ima dagiti annacna, ket ililidanto ida a daton a mailili iti sango ni Jehova.
Calpasanna alaemto ida cadagiti im-imada, ket puuram ida iti rabaw ti altar iti ngatoen ti daton a mapuuran, a maysa a sayamusom iti sango ni Jehova: isu ti maysa a daton a maaramid iti apuy ken Jehova.
Ket alaemto ti barucong ti carnero iti pannacaconsagrar ni Aaron, ket itayagmo a daton a mailili iti sango ni Jehova: ket isunto ti bagim.
Ket pasantoemto ti barucong ti daton a mailili, ken ti luppo ti daton a maitayag, a isu ti mailili, ken isu ti maitayag, iti carnero ti pannacaconsagrar, iti daydiay met laeng a maipabagi ken Aaron, ken iti daydiay a maipabagi cadagiti annacna a lallaki.
Ket maipabaginto ken Aaron ken cadagiti annacna a bagida a cancanayon cadagiti annac ti Israel; ta isu ti maysa a daton a maitayag: ket isu ti maysa a daton a maitayag nga aggapu cadagiti annac ti Israel cadagiti datdatonda a cappia, dagiti met laeng datdatonda a maitayag ken Jehova.
Ket dagiti nasantoan a cawcawes ni Aaron maipaaydanto cadagiti annacna a sumono kencuana, tapno, cadagidiay a pagan-anayda mapulotanda ken maconsagrarda.
Pito nga aldaw icapetto ida ti anac a lalaki nga agpadi a sonona, no sumrec iti tolda ti gimong nga agannung iti nasantoan a disso.
Ket alaemto ti carnero ti pannacaconsagrar, ket lutoemto ti lasagna iti maysa a yan a nasantoan.
Ket ni Aaron ken dagiti annacna canendanto ti lasag ti carnero, ken ti tinapay nga adda iti labba, iti ruangan ti tolda ti gimong.
Ket isuda canendanto dagidiay a pacaabbongan, tapno mangconsagrar cadacuada ken mangsantificar: ngem ti maysa a gangannaet dinto mangan cadagidiay, gapu ta nasantoanda.
Ket no adda matda a lasag ti pannacaconsagrar, wenno tinapay, agingga iti bigat, puuramto ti natda iti apuy: saanto a canen gapu ta nasantoan.
Datdaton iti inaldaw-aldaw.
Castoy ti aramidemto cada Aaron ken cadagiti annacna a lallaki, cas mayannurot cadagiti dagup ti imbilinco kenca: pito nga aldaw ti panangconsagrarmonto cadacuada.
Ket tunggal aldaw yawatmonto ti vaca a bumaro a daton gapu iti basol a maipaay a pacaabbongan: ket dalusamto ti altar, no aramidem a pacaabbonganna; ket sapsapoamto, tapno pasantoem.
Iti pito nga aldaw aramidemto ti pacaabbongan a maipaay iti altar, ket pasantoemto: ket ti altar nasantoanto unay; ti uray aniaman a mangsagid iti altar nasantoanto.
Ita daytoy ti idatonmonto iti altar: dua a cordero nga agtawen ti maysa iti inaldaw-aldaw iti agnanayon.
Ti maysa a cordero idatonmonto iti bigat; ket ti sabali a cordero idatonmonto iti rumabii:
Ken agraman ti maysa a cordero, maysa nga apagcapulo ti maysa nga efa ti nemayecmec nga harina a nalaocan iti apagcapat ti maysa nga hin ti nadingpil a lana; ken ti maysa nga apagcapat ti hin nga arac nga daton a inumen.
Ket ti sabali a cordero idatonmonto iti rumabii, ket aramidemto iti daytoy a cas ti daton nga bel-laay ti bigat, ken cas ti daydiay daton nga inumen, a sayamusom, a daton a maaramid iti apuy ken Jehova.
Isu ti maysa a daton a mapuuranto a mataginayon cadagiti putputotyo iti ruangan ti tolda ti gimong iti sango ni Jehova, isu a pangdanonacto cadacayo, tapno makisaoac idiay cadacayo.
Ket idiay danonecto dagiti annac ti Israel; ket ti Tolda mapasantonto gapu iti dayagco.
Ket santificarecto ti tolda ti gimong, ken ti altar: ni Aaron ken dagiti annacna santificarecto, tapno agakemda caniac iti annung ti padi.
Ket agnaedacto iti tengnga dagiti annac ti Israel, ket siacto ti Diosda.
Ket ammoendanto a siac ni Jehova a Diosda, a nangaon cadacuada iti daga nga Egipto, tapno agnaedac iti tengngada: siac ni Jehova a Diosda.
Ket mangaramidcanto iti maysa nga altar a pagpuuran iti incienso iti rabawna: iti cayo nga acacia ti aramidem.
Maysa a sico ti caatiddugnanto, ket maysa a sico ti caacabana; agcuadradonto; ket dua a sico ti catayagnanto: dagiti sarana sangsangcanayondanto iti altar.
Ket calupcupamto iti bin-ig a balitoc, ti rabawna, ken dagiti bacrangna nga aglawlaw, ken dagiti sarana; ket yaramidamto iti balangat a balitoc iti lawlawna.
Ket mangaramidcanto cadagiti dua a singsing a balitoc iti babaen ti balangatna; cadagiti dua a paragpagna, cadagiti dua a bacrangna aramidemto dagitoy; ket isudanto ti pagsaadan dagiti pagassiwan a pamaclayan.
Ket ti cayo nga acacia ti aramidemto nga pagassiwan ket calupcupam ida iti balitoc.
Ket icabilmonto iti sango ti abbong nga adda iti abay ti lacasa ti pamanecnec, iti sango ti tugaw ti caasi nga adda iti rabaw ti pamanecnec, a pangsaracacto kenca.
Ket ni Aaron puurannanto iti rabawna ti incienso dagiti nasayamusom nga recrecado: iti tunggal bigat no saganaenna dagiti pagsaingan, puurannanto.
Ket no ni Aaron seggedanna dagiti pagsaingan iti rumabii, puurannanto, maysa nga incienso a cancanayon iti sango ni Jehova iti bayat dagiti putputotyo.
Dicayonto mangidaton iti sabali nga incienso iti rabawna uray daton a mapuuran, uray daton a bel-laay; ket dicayto ibuyat iti rabawna ti daton a inumen.
Ket ni Aaron aramidennanto ti pannacaabbong a maipanggep cadagiti sarana maminsan iti macatawen; aramatennanto ti dara ti daton gapu iti basol ti pannacaabbong maminsan iti macatawen iti panangaramidna iti pacaabbongan iti dayta cadagiti caputotanyo: casantoan unay ken Jehova daytoy.
Ket ni Jehova nakisao ken Moises a kinunana.
Intono alaem ti dagup dagiti annac ti Israel, a mayannurot cadagiti mabilang cadacuada, ited ngarud ti tunggal maysa a tao ti maysa a subbot ti cararuana a maipaay ken Jehova, no bilangem ida; tapno awan ti angol cadacuada, no bilangemto ida.
Daytoy ti iteddanto, tunggal maysa a mapan cadagiti nabilang, guddua ti maysa a siclo cas iti siclo ti santuario: (ti siclo duapulo a geras;) guddua a siclo a pagdaton ken Jehova.
Tunggal maysa a mapan cadacuada a nabilang, manipud agtawen iti duapulo wenno sumuroc, mangtedto iti daton ken Jehova.
Dagiti nabacnang didanto mangted iti nasuroc, ket dagiti napanglaw didanto mangted iti nacurcurang ngem ti guddua ti siclo, no mangtedda iti daton ken Jehova, tapno maaramid ti pacaabbongan a maipaay cadagiti cararuayo.
Ket ni Jehova nakisao ken Moises a kinunana,
Mangaramidcanto met iti maysa a palangana a suer, ken ti sacana a suer, nga isu ti pagbuggoanto
Ket icabilmonto iti nagbaetan ti tolda ti gimong ken iti altar, ket iccamto iti danumna.
Ket ni Aaron ken dagiti annacna a lallaki buggoandanto dagiti im-imada ken sacsacada idiay:
No sumrecda iti tolda ti gimong, agbuggodanto iti danum, tapno dida matay; wenno intono mapanda umasideg nga agannung iti altar tapno puuranda ti maysa a daton a maaramid iti apuy ken Jehova.
Iti casta buggoandanto dagiti im-imada ken dagiti sacsacada, tapno saanda a matay: ket isu ti alagadendanto nga agnanayon cadacuada, isu man ken dagiti putotna iti bayat dagiti caputotanda.
Maysapay ni Jehova nakisao ken Moises a kinunana,
Mangalacanto met iti biangmo cadagiti casayaatan nga recrecado: iti mirra nga agtubbog limagasut a siclo, ken iti canela a nasam-it ti guddua ti mirra, nga isu ti duagasut ket limapulo, ken iti calamo a nabanglo duagasut ket limapulo.
Ken iti casia limagasut, cas iti siclo ti santuario, ken iti lana ti olivas maysa nga hin;
Ket aramidemto a maysa a nasantoan a lana a sapsapo, maysa a bangbanglo a maaramid a cas gapuanan ti mangaramid iti bangbanglo: isunto ti nasantoan a lana a sapsapo.
Ket isu ti pangsapsapomto iti tolda ti gimong, ken ti lacasa ti pamanecnec,
Ken ti lamisaan ken amin nga ar-aruatna, ken ti candelero ken amin nga ar-aruatna, ken ti altar ti incienso,
Ken ti altar ti daton a mapuuran agraman amin nga ar-aruatna, ken ti palangana ken ti sacana.
Ket santificaremto ida, tapno isuda ti casantoanto unay: uray ania a macasagid cadacuada nasantoanto.
Ket sapsapoamto ni Aaron ken dagiti annacna, ket santificarem ida, tapno agannungda caniac iti akem ti padi.
Ket ibagamto cadagiti annac ti Israel, a cunam, Daytoy isunto caniac ti lana a nasantoan a sapsapo bayat dagiti caputotanyo.
Dinto maibuyat iti lasag ti tao dicayo met mangaramidto iti uray ania a capadana, maitucad iti pannacaaramidna: isu nasantoan, ket nasantoanto cadacayo.
Siasinoman nga mangaramid iti capadpadana; wenno siasinoman a mangicabil iti uray bassit kencuana iti maysa a gangannaet, maipusayto iti ilina.
Ket ni Jehova nakisao ken Moises, Alaem iti biangmo dagiti nasayamusom nga recrecado, estacte, ken onicha, ken galbanum; nasayamusom nga recrecado agraman bin-ig nga olibanum: iti tunggal maysa agpapadadanto ti timbengna;
Ket aramidemto nga incienso, maysa a bangbanglo a cas iti gapuanan ti manangaramid iti bangbanglo, a naiccan iti asin, nadalus ken nasantoan:
Ket mecmekemto a sagbabassit unay ti dadduma kencuana ket mangicabilca iti dayta iti sangoanan ti pamanecnec iti uneg ti tolda ti gimong, isu a pangsaracacto kenca: isunto kenca ti casantoan unay.
Ket incienso nga aramidenyonto, mayannurot iti panaglalaocna dicayonto mangar-aramid ti maipaay laeng cadacayo: isunto ti nasantoan kenca a maipaay ken Jehova.
Siasinoman a mangaramidto iti capada daydiay tapno say-upenna, maipusayto iti ilina.
Ni Beseleel ken ni Ooliab
Ket ni Jehova nakisao ken Moises a cunana,
Kitaem, inawagacon ti nagan ni Bezaleel nga anac a lalaki ni Uri, nga anac a lalaki ni Hur, iti caputotan ni Juda:
Ket pinnunnocon iti Espiritu ti Dios, iti sirib, ken pannacagaw-at, ken pannacaammo, ken iti isu-amin a kita ti panagaramid,
Tapno mamuangay iti aramid a nasayaat, tapno agaramid iti balitoc, ken iti pirac, ken iti suer.
Ken iti panagticap cadagiti batbato a maitampoc, ken iti panagburic iti cayo, tapno agaramid iti isu-amin a kita a pangpalaing.
Ket siac, adtoy nga intudingcon caduana ni Aholiab, nga anac a lalaki ni Ahisama iti caputotan ni Dan; ket cadagiti puspuso dagiti amin a nanacman a puspuso incabilcon ti sirib, tapno maaramidda amin nga imbilinco kenca;
Ti tolda ti gimong, ken ti lacasa ti pamanecnec, ken ti tugaw ti caasi nga addada ti rabawna, ken amin a gargaret ti Tolda,
Ken ti lamisaan ken ar-aruatna, ken ti candelero a nadalus agraman amin nga ar-aruatna, ken ti altar ti incienso,
Ket ti altar ti daton a mapuuran agraman amin nga aruatenna, ken ti palangana agraman sacana,
Ken dagiti casayaatan ti pannacaaramidna a cawcawes, ken dagiti nasantoan a cawcawes a maipaay ken Aaron a padi, ken dagiti cawcawes dagiti annacna a lallaki, nga agakem iti annung ti padi,
Ken ti lana a sapsapo, ken ti incienso a nabanglo nga recrecado nga agservi iti nasantoan a disso: iti mayannurot iti dagup ti imbilinco kenca aramidendanto.
Ket ni Jehova nakisao ken Moises, a cunana,
Ibagam met cadagiti annac ti Israel a cunam, Pudno, dacayo ngilinenyonto dagiti aldawco a panaginana: ta isu ti maysa a tanda cadacayo ken caniac bayat dagiti caputotanyo; tapno maammoanyo a siac ni Jehova a mamagsanto cadacayo.
Isu ti gapuna a ngilinenyonto ti aldaw a panaginana; ta nasantoan cadacayo: ti tunggal maysa a dinto agraem a cas sagrado kencuana di bumurong a mapapatayto; ta siasinoman nga agaramid iti uray ania a trabajo iti dayta nga aldaw, daytoy a tao maipusayto iti ilina.
Cadagiti innem nga aldaw maaramidto ti panagtrabajo; ngem ti maicapito nga aldaw isu ti maysa nga inana a panaginana a nadaeg, nasantoan ken Jehova: siasinoman nga agaramid iti uray aniaman a trabajo iti aldaw a panaginana, isu dinto bumurong a mapapatay.
Isu ti gapuna a dagiti annac ti Israel ngilinendanto ti aldaw ti panaginana, tapno salimetmetanda ti aldaw a panaginana bayat dagiti capcaputotanda, a tulag nga agnanayon,
Isu ti maysa a tanda a cancanayon caniac ken dagiti annac ti Israel: gapu ta cadagiti innem nga aldaw inaramid ni Jehova ti langit, ken daga, ket iti maicapito nga aldaw naginana, ket nabang-aran.
Ket intedna ken Moises idi a nalpas ti pannakisaona kencuana idiay rabaw ti bantay Sinai, dagiti dua a taptapi ti pamanecnec, a tapi a bato, a sinuratan ti ramay ti Dios.
Ket idi a dagiti tattao nakitada a ni Moises nagbayag idin a di sumalog iti bantay, dagiti tattao nagpupunipunda ken Aaron, ket kinunada kencuana, Ala, yaramidannacami cadagiti didiosen, a mapanto iti sangoananmi; ta daytoy a Moises a lalaki a nangipanaw cadacami iti daga nga Egipto, dicami ammo no ania ti napasamac kencuana.
Ket ni Aaron kinunana cadacuada, Mangkettacayo cadagiti ar-aritos a balitoc nga addada cadagiti laplapayag dagita assawayo, dagita annacyo a lallaki, ken dagita annacyo a babbai, ket yegyo ida caniac.
Ket amin dagiti tattao kenettada dagiti ar-aritos a balitoc nga addada cadagiti laplapayagda, ket inyegda ida ken Aaron.
Ket inawatna cadagiti im-imada, ket sinucogna iti maysa a pagkitikit nga alicamen, ket inaramidna a sinan-urbon a vaca a nasucog: ket kinunada, Dagitoy dagiti didiosmo, O Israel, a nangaon kenca iti daga nga Egipto.
Ket ni Aaron idi nakitana daytoy, namangon iti maysa nga altar iti sango ti sinan-urbon a vaca; ket ni Aaron inaramidna ti pacdaar, ket kinunana, Intono bigat isunto ti maysa a fiesta ken Jehova.
Ket isuda bimmangonda a nasapa iti bigat, ket nangirucbabda cadagiti datdaton a mapuuran, ket nangyegda iti datdaton ti cappia; ket dagiti tattao nagtugawda a nangan ken naginum, ket timmacderda a nagay-ayam.
Ni Aaron aramidenna ti balitoc nga sinan-urbon ti vaca
Ket ni Jehova kinunana ken Moises, Inca, sumalogca; ta dagiti tattaom, nga impanawmo iti daga nga Egipto, minulitanda dagiti bagbagida:
Nagbaw-ingda iti apagdaricmat iti dalan nga imbilinco cadacuada: inyaramidanda dagiti bagbagida iti maysa nga sinan-urbon a vaca a sinucog, ket isu ti nagdaydayawanda, ken nagidatonanda, ket kinunada, Dagitoy dagiti didiosmo, O Israel, a nangaon kenca iti daga nga Egipto.
Ket ni Jehova kinunana ken Moises, Nakitacon daytoy nga ili, ket, adtoy maysa nga ili a natangken ti panaglenglengngesna:
Isu ti gapuna ita nga bay-annac, tapno bumara ti pungtotco cadacuada, ken tapno ibusec ida: ket sica ti aramidecto a dackel a nacion.
Ket ni Moises nagdawat ken Jehova a Diosna, ket kinunana, Jehova, apayapay a bumara ti pungtotmo iti ilim, a linapsutmo iti daga nga Egipto iti naindaclan a pigsa ken iti ima a mannacabalin?
Apayapay a saoendanto coma dagiti Egipcios, a cunada, Iti dakes ti nangaonanna cadacuada, tapno patayenna ida cadagiti banbantay, ken tapno ibusenna ida iti rabaw ti daga
Ibaw-ingmo ti rungsot ti pungtotmo, ket babawiem daytoy a dakes a maibusor iti ilim.
Lagipem da Abraham, Isaac, ken Israel, nga ad-adipenmo, isuda a nangisapataam gapu kenca met laeng, ket kinunam cadacuada, Siac paaduecto dagiti putotyo a cas cadagiti bitbitwen sadi langit, ket amin daytoy a daga a sinasaoc itdecto cadagiti putotyo, ket tawidendanto nga agnanayon.
Ket ni Jehova binabawina ti dakes nga aramidenna coma idi iti ilina.
Ti pungtot ni Moises
Ket ni Moises nagsubli, ket simmalog iti bantay, a siiggem cadagiti dua a taptapi a bato ti pamanecnec; taptapi a bato a nasuratanda nga agsumbangir; nasuratanda iti maysa a bangir ken iti casumbangirna.
Ket dagiti taptapi a bato inaramid ida ti Dios, ket ti suratda sinuratan ti Dios, a naikitikit cadagiti taptapi a bato.
Ket ni Josue idi maal-alingagna ti uni dagiti tattao nga agpucaaw, kinunana ken Moises, Idiay pacarso adda daranudor ti gubat.
Ket isu kinunana, Dadiay saan a timec dagiti mangiwarragawag iti balligi, saan met nga timec dagiti un-unnoy dagiti maabac; no di ket uni dagiti agcanta ti mangngegco.
Ket naaramid nga idi nga immasideg iti pacarso nakitana ti sinan-urbon a vaca ken dagiti salsala: ket ti pungtot ni Moises bimmara, intupacna dagidi taptapi nga addada idi cadagiti im-imana ket imboongna ida iti arisadsad ti bantay.
Ket innalana ti sinan-urbon a vaca nga inaramidda, ket impuurna iti apuy, ket rinunawna a pinatapuc ket inwaragawgna iti rabaw ti danum, ket impainumna cadagiti annac ti Israel.
Ket ni Moises kinunana ken Aaron, Ania ti inaramid daytoy nga ili kenca, ta inyegmo cadacuada ti maysa a naindaclan a basol?
Ket ni Aaron kinunana, Di coma rumangen ti unget ni apoc: ammom dagiti tattao, nga isuda aggagarada nga agdakes.
Ta kinunada caniac; Yaramidannacami cadagiti didiosen, Isuda a mapan iti sangomi; ta daytoy a Moises, ti lalaki a nangilapsut cadacami iti daga nga Egipto, dicami ammo ti napasamac kencuana.
Ket kinunac cadacuada, Siasinoman nga adda balitocna, iccatenda: iti casta intedda caniac; ket incabilco iti apuy, ket isu ti rinuaran daytoy sinan-urbon a vaca.
Nadusa dagiti tattao.
Ket ni Moises idi makitana a dagiti tattao addada a nabaybayan, (ta binaybayan ida ni Aaron a pacaibabainanda cadagiti cabcabusorda,)
Ni Moises ngarud nagtacder iti ruangan ti pacarso, ket kinunana, Siasino ti adda iti biang ni Jehova, umay coma caniac
Ket amin dagiti annac a lallaki ni Levi naguummongda kencuana.
Ket kinunana cadacuada, Castoy ti saoen ni Jehova a Dios ti Israel
Icabil ti tumunggal maysa cadacayo ti campilanna iti luppona, ket agsursurcayo manipud ruangan agingga iti ruangan iti amin a pacarso, ket papatayenyo tunggal maysa ti cabsatna, ken tunggal maysa ti caduana, ken tunggal maysa a tao ti carrobana.
Ket dagiti annac a lallaki ni Levi inaramidda ti mayalubog iti sao ni Moises: ket napasag cadagiti tattao iti daydi nga aldaw dagiti agtallo ribu.
Ket ni Moises kinunana, Yawatyo dagiti bagbagiyo a santo ken Jehova ita nga aldaw, wen, tunggal tao a maibusor iti anacna a lalaki, ken mabiusor iti cabsatna a lalaki; tapno isu itedna cadacayo ti maysa a bendicion ita nga aldaw.
Ket naaramid iti bigat, a ni Moises kinunana cadagiti tattao, Dacayo nacabasolcayo iti dackel a basol: ket ita sumang-atacto ken Jehova; nalabit nga aramidecto ti pannacaabbong a maipuon iti basolyo.
Ket ni Moises nagsubli ken Jehova, ket kinunana, O, daytoy nga ili nacabasolda iti maysa a dackel a basol, ket inyaramidanda dagiti bagbagida cadagiti didiosen a balitoc.
Nupay casta ita, no pacawanem ti basolda; ket no saan, punasennac, dawatec kenca, iti libro a sinuratam.
Ket ni Jehova kinunana ken Moises, Siasinoman a nacabasol iti maicaniwas caniac, isu ti punasecto iti libroc.
Ket ita inca, iturongmo dagiti tattao iti disso a sinaoc kenca: adtoy, ti angelco mapanto iti sangom; nupay casta iti aldaw a panangsarungcarco, isarungcarconto cadacuada ti basolda.
Ket ni Jehova kinabilna dagiti tattao, gapu ta inaramidda ti sinan-urbon a vaca nga inaramid ni Aaron.
Ni Jehova iliclicna ti saclangna
Ket ni Jehova kinunana ken Moises, Inca, sumang-atca manipud ditoy, sica ken dagiti tattao a linapsutmo iti daga nga Egipto, a mapan iti daga nga insapatac ken Abraham, ken Isaac, ken Jacob, a kinunac, Isu ti itedconto cadagiti putotmo:
Ket ibaonconto ti maysa nga angel iti sangoanam; ket papanawecto ti Cananeo, ti Amorrheo, ken ti Heteo, ken ti Perezeo, ken ti Heveo, ken ti Jebuseo:
Iti maysa a daga a pagayusan ti gatas ken diro: ta diacto makipagsang-at cadacayo; ta dacayo ilicayo a natangken ti panagtelteltelyo; di la ket a pucawencayo iti dalan.
Ket idi a dagiti tattao nangngegda dagitoy a damdamag a dakes, naglidayda: ket awan nangicapet iti saniatana.
Ket ni Jehova kinunana ken Moises, Saoem cadagiti annac ti Israel, Dacayo ilicayo a natangken ti panagtelteltelyo; no sumang-atac iti tengngayo iti apagdaricmat, ibusencayto: isu ti gapuna ita nga iccatenyo dagiti saniatayo cadagiti bagbagiyo tapno ammoc ti aramidec cadacayo.
Ket dagiti annac ti Israel iniccatda dagiti saniatada, nanipud idiay bantay Horeb.
Ita ni Moises al-alaenna idi ti tolda ket impatacderna iti ruar ti pacarso, iti adayu ti pacarso; ket pinanagananna a tolda ti gimong
Ket naaramid a tunggal maysa a sumapul idi ken Jehova mapan iti tolda ti gimong, nga adda idi iti ruar ti pacarso.
Ket naaramid nga idi napan ni Moises iti Tolda, nagtacder amin dagiti tattao, ket nagmattiderda tunggal maysa a tao iti ruangan ti toldana, ket sipsiputanda ni Moises inggana iti di-macastrec iti Tolda.
Ket naaramid nga idi ni Moises nacastrec iti Tolda, ti monmon nga ulep bimmaba, ket nagyan iti ruangan ti Tolda: ket nakisao ni Jehova ken Moises.
Ket amin dagiti tattao nakitada ti monmon nga ulep a siaadda iti ruangan ti Tolda: ket amin dagiti tattao timmacderda ket nagdaydayawda, tumunggal maysa a tao iti ruangan ti toldana.
Ket ni Jehova nakisao ken Moises iti nalatac, a cas maysa a tao makisao iti gayyemna
Ket isu nagsubli manen idiay pacarso; ngem ni ministrona a Josue, nga agtutubo, nga anac a lalaki ni Nun, saan a pimmanpanaw iti Tabernaculo.
Ket ni Moises kinunana ken Jehova, Kitaem, Sica cunam caniac, Alaem daytoy nga ili: ket dica impacaammo caniac ti baonemto a caduac
Nupay no kinunam, Siac amammoca iti nagan, nasaracam met ti parabur iti imatangco.
Ita ngarud, dawatec kenca, no nagunodcon ti parabur iti imatangmo, ipamatmatmo caniac dagiti daldalanmo, tapno maam-ammoca, tapno masaracac ti parabur iti imatangmo: ket panunutem a daytoy a nacion isu ti ilim.
Ket ni Jehova kinunana, Ti panangimatangco cumuyogto kenca, ket siac paginanaencanto.
Ket ni Moises kinunana kencuana, No ti panangimatangmo saanto a cumuyog caniac, dinacami al-alaen manipud ditoy.
Ta ania ita ti pacaammoan a natumpungacon ti parabur iti imatangmo, siac ken ti ilim
saan aya nga iti pannacaicuyogmo cadacami, tapno, siac ken ti ilim maisalsaluminacami, cadagiti amin a tattao nga addada iti rabaw ti daga?
Ket ni Jehova kinunana ken Moises, Aramidecto met daytoy a sinaom; gapu ta natumpungam ti parabur iti imatangco, ken naamammoca iti nagan.
Ket kinunana, Iparangmo caniac dawatec kenca, ti dayagmo.
Ket kinunana, Ipakitacto amin nga imbagco iti sangom ket ibunannagconto ti nagan ni Jehova iti sangom; ket managparaburacto iti pagparaburacto, ket caasiacto ti cayatconto a caasian.
Ket kinunana, Dica mabalin a kitaen ti rupac; ta awan ti tao a makita caniac ket agbiag.
Ket ni Jehova kinunana, Adtoy adda maysa a yan nga asideg caniac, ket agtacdercanto iti rabaw ti bato:
Ket maaramidto nga no lumabas ti dayagco, icabilcanto iti maysa a tengnga ti bato, ket salinongancanto iti imac inggana iti diac macalabas:
Ket ilisicto ti imac, ket sica makitamto ti licudac; ngem ti rupac saanmonto a makita.
Dagiti dua a tapi a bato nabaliwanda
Ket ni Jehova kinunana ken Moises, Mangdalumpinasca cadagiti dua a tapi a bato a cas cadagiti immuna: ket isuratconto cadagiti taptapi a bato dagiti sasao a nailugan cadagiti immuna a taptapi a binoongmo.
Ket agsaganaca agingga iti bigat, ket iti bigat sumang-atca iti bantay Sinai, ket dumatagca caniac idiay iti pantoc ti bantay.
Ket awanto ti maicuyog kenca nga sumang-at; wenno awan met makita a tao iti sacup ti bantay; wenno awan met agarab a pangen dagiti an-animal a babassit uray dadackel iti sango daydiay a bantay.
Ket ni Moises dinalumpinasna dagiti dua a taptapi a bato a capada dagiti immuna; ket ni Moises bimmangon a nasapa iti bigat, ket simmang-at iti bantay Sinai, cas imbilin ni Jehova kencuana, ket iniggamanna dagiti dua a taptapi a bato.
Ket ni Jehova bimmaba iti maysa nga ulep, ket nakitacder kencuana sadiay, ket imbunannagna ti nagan ni Jehova.
Ket ni Jehova limmasat iti sangoanan ni Moises ket imbunannagna, Jehova, Jehova, Dios a manangngaasi ken managparabur, nainayad nga agpungtot, ken aglaplapusanan iti kinaimbag a siaayat ken kinapudno;
Manalimetmet iti caasi a siaayat a maipaay cadagiti rinibribu, mamacawan iti kinadakes ken salungasing ken basol; ket iti uray caano dina canunungan ti nacabasol, ipasarungcarna iti kinadakes dagiti amma cadagiti annac, ken cadagiti annac dagiti annac, agpapan maicatlo ken cadagiti maicapat a caputotan.
Ket ni Moises dinagdagusna nga inrucnoy ti olona iti daga, ket nagdaydayaw.
Ket kinunana, No ita natumpungacon ti parabur iti imatangmo, O Apo, dawatec kenca, magna coma ti Apo iti baetmi; ta isu ili a natangken ti panagtelteltelna; ket pacawanem ti kinadakesmi ken ti basolmi, ket alaennacami a tawidmo.
Patigmaan a maibusor iti panagdayaw cadagiti ladladawan
Ket ni Jehova kinunana, Adtoy, Siac buangayec ti maysa a tulag: iti sangoanan dagiti amin a cailiam aramidecto dagiti datdatlag, a dida pay naaramid iti amin a lubong, wenno iti uray ania nga nacion; ket amin dagiti tattao, a ti tengngada isu ti yanmo, macakitadanto ti aramid ni Jehova; ta nacakigkigtot ti aramidec iti pannacaaramatmo.
Tungpalem ti ibilinco kenca itoy nga aldaw: adtoy ta papanawec iti sangoanam ti Amorrheo, ken ti Cananeo, ken ti Hetteo, ken ti Perezeo, ken ti Heveo, ken ti Jebuseo.
Agannadca, di la ket ta aramidem ti maysa a tulag cadagiti agnaed iti daga nga papanam, di la ket ta maysanto a pagsilo iti tengngam:
Ngem rugpoenyonto dagiti al-altarda, ket burakenyonto dagiti tedteddecda, ket putdenyonto dagiti Aserimda;
(Ta dicanto agdayaw iti sabali a dios: ta ni Jehova, a ti naganna Naimun, isu ti Dios a naimun);
Di la ket ta bangonem ti maysa a tulag cadagiti agnaed iti daga, ket isuda mannakiabigda babaen cadagiti didiosenda, ken agdatonda cadagiti didiosenda, ket ti maysa ayabannaca a mangan iti datonna;
Ket mangalaca cadagiti annacda a babbai nga ipaay cadagiti lallaki nga annacmo, ket dagiti annacda a babbai makiabigda babaen cadagiti didiosenda, ket pakiabigenda dagiti annacmo a lallaki babaen cadagiti didiosenda.
Dicanto agaramid cadagiti didiosem a sinucug.
Ti linteg ti tulag
Ti pannacafiesta ti tinapay a di-nalevaduraan ngilinemto
Cadagiti pito nga aldaw mangancanto iti di-nalevaduraan a tinapay, cas imbilinco kenca, iti aldaw a natudingan iti bulan ti Abib; ta iti bulan nga Abib ti ipapanawmo sadi Egipto.
Amin a manglucat iti aanacan isu ti cucuac; ken amin nga an-animal no lalaki, ti umuna nga anac ti vaca ken carnero.
Ket ti umuna nga anac ti asna subbutemto iti maysa a cordero: no dica subbutento, tuccolemto ngarud ti tengngedna
Amin nga inauna cadagiti annacmo a lallaki subbutemto
Ket awanto ti dumatag nga ima-ima iti saclangco.
Innem nga aldaw ti panagtrabajomto ngem iti maicapito nga aldaw aginanacanto: uray no panagaarado ken no panagaapit aginanacanto.
Ket ngilinemto ti fiesta dagiti lawlawasna, uray dagiti umuna a bungbunga ti trigo a maapit, ken ti fiesta ti apit iti gibus ti tawen.
Mamitlo a daras iti macatawen nga agparangto amin dagiti lallakim iti saclang ni Apo Jehova, nga Dios ti Israel.
Ta papanawecto dagiti tattao iti imatangmo ket palawaecto dagiti bed-beddengmo: awanto met ti agcalicagum iti dagam no umulica nga agparang iti saclang ni Jehova a Diosmo iti mamitlo iti macatawen.
Dicanto idatag ti dara ti daton caniac a mapacuyogan iti tinapay a nalevaduraan; ti daton ti fiesta ti pascua dinto met mabigatan.
Ti umuna cadagiti bungbunga nga umuna ti dagam yegmonto iti balay ni Jehova a Diosmo
Dicanto lutoen ti urbon a calding iti gatas ni inana.
Ket ni Jehova kinunana ken Moises, Sica isuratmo dagitoy a sasao: ta iti maitutup cadagitoy a sasao inaramidco ti maysa a tulag kenca ken iti Israel.
Ket isu nakipagyan idiay ken Jehova cadagiti uppat a pulo nga aldaw ken uppat a pulo a rabii; saan a nangnangan iti tinapay wenno im-mininum iti danum
Ket insuratna cadagiti taptapi a bato dagiti sasao ti tulag dagiti sangapulo a bilin.
Agraniag ti rupa ni Moises.
Ket naaramid nga idi simmalog ni Moises iti bantay nga iniggamanna dagiti dua a taptapi ti pamanecnec idi simmalog iti bantay a ni Moises saanna nga ammo idi a ti cudil ti rupana rimmaniag gaput ta nakisasao ken Jehova.
Ket idi a ni Aaron ken amin dagiti annac ti Israel nakitada ni Moises, adtoy, ti cudil ti rupana nagraniag; ket isuda nagbutengda nga umusideg kencuana.
Ket ni Moises inayabanna ida; ket ni Aaron ken amin dagiti pangpangoloen ti gimong nagsublida kencuana: ket ni Moises nakisao cadacuada.
Ket iti calpasanna, amin dagiti annac ti Israel immasidegda: ket intedna a bilbilin dagup ti sinao kencuana ni Jehova idiay bantay Sinai.
Ket ni Moises idi nalpasna ti pannakisaona cadacuada, incabilna ti maysa nga abbong iti rupana.
Ngem ni Moises idi napan iti sango ni Jehova a makisao kencuana, iniccatna ti abbong inggana iti ipapanawna; ket rimmuar ket imbagana cadagiti annac ti Israel ti naibilin kencuana.
Ket dagiti annac ti Israel nakitada ti rupa ni Moises, a ti cudil ti rupa ni Moises rimmaniag; ket incabil ni Moises ti abbong iti rupana manen, agingga iti iseserrecna a pannakisao ken Jehova.
Ket ni Moises tiniptiponna amin a gimong dagiti annac ti Israel, ket kinunana cadacuada, Dagitoy dagiti sasao nga imbilin ni Jehova, tapno aramidenyo ida.
Bayat dagiti innem nga aldaw aramidenyonto dagiti aramidyo; ngem ti maicapito nga aldaw isunto cadacayo ti maysa nga aldaw a nasantoan, maysa nga inana a panaginana a nadaeg ken Jehova: siasinoman nga agaramid iti aniaman a trabajo ti daytoy, mapapatayto.
Dicayo mamasged ti apuy cadagiti pagnaedanyo iti aldaw a panaginana.
Ket ni Moises nakisao iti amin a gimong dagiti annac ti Israel, a cunana, Daytoy ti imbilin ni Jehova a cunana,
Mangalacay met la cadacayo ti maysa nga isagut ken Jehova; siasinoman a siannugot ti pusona, yegna coma, ti sagsagot ken Jehova: balitoc, ken pirac, ken suer,
Ken azul, ken purpura, ken escarlata, ken lienzo a nalapat ken dutdut dagiti calcalding,
Ken pinalabbaga a lalat dagiti carcarnero a lallaki, ken lallalat dagiti foca, ken cayo nga acacia,
Ken lana a segden, ken recrecado iti lana a sapsapo, ken iti incienso a nasayamusom,
Ken batbato nga onix, ken batbato a pagtampoc iti efod ken iti pectoral.
Ket tunggal tao a nanacman ti pusona cadacayo umay coma ken agaramid iti amin nga imbilin ni Jehova:
Ti tabernaculo, ti toldana, ken ti linungna, ken dagiti corchetesna, ken dagiti tabtablana, ken dagiti balbalunetna, ken dagiti adadigina, ken dagiti batbatayda;
Ti lacasa, ken dagiti pagassiwan, ti tugaw ti caasi, ken ti abbong a panglinged;
Ti lamisaan, ken dagiti pagassiwan, ken amin nga ar-aruatenna, ken ti tinapay ti pamarang;
Castamet ti candelero a pagsilawan, ken ar-aruatenna, ken dagiti pagsainganna, ken ti lana a segden;
Ken ti altar ti incienso, ken pagassiwan, ken ti sapsapo a lana, ken ti nasayamusom nga incienso, ken ti bengbeng a pannacarikep ti ruangan ti tabernaculo;
Ti altar ti daton a mapuuran, agraman bacudna a suer, dagiti pagassiwan, ken amin nga ar-aruatenna, ti pagbuggoan ken ti puonna;
Dagiti cortina iti paraangan, dagiti adadigina, ken dagiti batbatayda, ken ti bengbeng iti ruangan ti paraangan;
Dagiti paspasoc ti tabernaculo, ken dagiti paspasoc ti paarangan, ken dagiti lublubidda;
Dagiti cawcawes a nasayaat ti pannacaaramidna, a pagannung iti nasantoan a disso, dagiti nasantoan a pangawes ken Aaron a padi, ken dagiti cawcawes dagiti annacna a lallaki, tapno agannungda iti akem ti padi.
Ket amin a gimong dagiti annac ti Israel pimmanawda iti imatang ni Moises.
Ket isuda immayda, tunggal maysa a natignay ti pusona ken siannugot ti nakemna, inyegda ti isagut ken Jehova, a maipaay iti pannacaaramid ti tolda ti gimong, ken maipaay iti amin a panagannung idiay, ken maipaay cadagiti nasantoan a cawcawes.
Ket agpadpada nga immay, lallaki ken babbai, dagiti natulnog ti pusoda, ket inyegda dagiti gargantillas, ken ar-aritos, ken singsing, ken pulceras, amin nga alalicamen a balitoc; a tunggal maysa a tao a nangipaay met laeng iti daton a balitoc ken Jehova.
Ket tunggal lalaki nga addaan iti azul, ken purpura, ken escarlata, ken lienzo a nalapat, ken dutdut ti calcalding, ken napalabbaga a lallalat ti carcarnero, ken lallalat ti foca, inyegna ida.
Tunggal maysa a nangidatag iti daton a pirac ken suer inyegna ti isagut ken Jehova; ket tunggal lalaki nga addaan iti acacia a cayo a maipaay iti uray ania nga aramid a pacaaramatan, inyegna.
Ket amin dagiti babbai a nanacman dagiti puspusoda nagtibbida babaen cadagiti im-imada, ket inyegda dagiti natibbida, nga azul, ken purpura, ken escarlata, ken ti lienzo a nalapat.
Ket amin dagiti babbai a nasaririt ti pusoda, nagtibbida cadagiti dutdut dagiti calcalding.
Ket dagiti turayenda nangyegda cadagiti onix a batbato, ken cadagiti batbato a pagtampoc iti efod ken iti pectoral;
Ken iti recrecado, ken iti lana; a segden ken sapsapo, ken iti incienso a nasayamusom.
Dagiti annac ti Israel nangyegda iti maysa a daton ti sibubulos a nakem ken Jehova; tunggal lalaki ken babai, a natignay ti pusoda a mangyeg a maipaay iti amin nga aramid, a ni Jehova imbilinna idi nga aramiden ni Moises.
Ket ni Moises kinunana cadagiti annac ti Israel, Kitaenyo, ni Jehova annac a lalaki ni Uri, nga anac a inawaganna iti nagan ni Bezaleel nga lalaki ni Hur iti caputotan ni Juda.
Ket pinunnona iti Espiritu ti Dios, iti sirib, iti pannacaawat, ken iti pannacaammo, ken iti amin a kita ti panangaramid;
Ken tapno mamuangay cadagiti nagdanonan nga aramid, tapno agpanday iti balitoc, ken iti pirac ken iti suer.
Ken panagticap iti batbato a pagtampoc, ken panagtaga iti cayo, tapno agtrabajo iti amin a kita ti nalaing a panagaramid.
Ket insaadna iti pusona tapno mabalinna ti mangisuro, isuda a dua ken Aholiab, nga anac a lalaki ni Ahisamac, iti caputotan ni Dan.
Cadagidiay napnoan iti saririt ti puso, tapno agtrabajoda coma iti amin a panangaramid, ti agkitkitikit, ken ti nalaing nga agaramid, ken ti agborborda iti azul, ken purpura, ken escarlata, ken lienzo a nalapat, ken ti agababel, castamet ti siasino man nga agar-aramid, ken ti agpatpataud iti nagdanonan sayaat nga aramid.
Ket ni Bezaleel ken ni Aholiab agtrabajodanto ken amin a nanacman ti pusona a tao, a nangisaadan ni Jehova iti kinasirib ken kinamannacagawat nga umammo iti panagaramid iti isu-amin nga aramid a maicapet iti santuario, a mayannurot iti amin nga imbilin idi ni Jehova.
Maawat dagiti sagsagut
Ket ni Moises inayabanna ni Bezaleel ken ni Aholiab, ken tunggal nanacman ti pusona a tao, nga iti pusoda insaad ni Jehova ti kinasirib, ken tunggal maysa a natignay ti pusona nga umay agtrabajo iti aramid:
Ket isuda inawatda ken Moises dagiti amin a sagsagut nga dagiti annac ti Israel inyegda idi a maipaay iti pannacaaramid a pacaaramidanda a maicapet iti santuario, Ket nangyegda pay kencuana cadagiti datdaton ti sibubulos a nakem iti tunggal bigat.
Ket amin dagiti nasaririt a lallaki, nga agtartrabajo idi iti pannacaaramid ti santuario, immay tunggal lalaki a naggapu iti aramidna nga aramidenda;
Ket imbagada ken Moises a cunada, Ti iyeg dagiti tattao ad-adu unay ngem ti umanay a maipaay iti aramid nga imbilin ni Jehova nga maaramid.
Ket ni Moises intedna ti bilin, ket pinaiwarraggawagda iti amin a pacarso, a cunana, Lalaki man wenno babai saan coma nga agaramiden iti uray ania a trabajo nga isagut iti santuario
Iti casta natuben idi dagiti tattao iti panangyegda.
Ta addaanda idi iti macaanay a sagana iti aramid tapno tuloyenda, ket agsobsobraan pay idi.
Ti panangaramid cadagiti tabtabing.
Ket amin dagiti nanacman ti pusona a tattao cadacuada a nagbannog iti aramid, inaramidda ti tabernaculo a sangapulo dagiti bengbengna; a nalapat a lienzo a tinali, ken azul, ken purpura, ken escarlata, agraman querquerubin, a gapuanan ti calalaingan nga agar-aramid, inaramid ida ni Bezaleel.
Ti caatiddug ti tunggal bengbeng duapulo ket walo a sico, ket ti caacaba ti tunggal bengbeng uppat a sico: amin dagiti bengbeng maymaysa ti rucodda.
Ket pinagsasaipna dagiti lima a bengbeng, ti maysa ken maysa: ket dagiti sabsabali a lima a bengbeng pinagsasaipna ti maysa ken maysa.
Ket inaramidna dagiti concondiling nga azul iti igid ti maysa a bengbeng iti alubid ti nagsasaipan; casta met ti inaramidna iti igid ti bengbeng nga akinruar iti maicadua a nagsasaipan.
Limapulo a condiling ti inaramidna iti maysa a bengbeng, ket limapulo a condiling ti inaramidna iti igid ti bengbeng nga adda iti maicadua a naisaip: dagiti condiling naibatog ti maysa iti casangona.
Ket inaramidna dagiti limapulo a corchetes a balitoc, ket pinagsasaipna dagiti bengbeng ti maysa ken maysa cadagiti corchetes: iti casta nagsangcamaysa ti tabernaculo.
Ket inaramidna dagiti bengbeng a dutdut ti calcalding a panglinong iti tabernaculo: sangapulo ket maysa ti inaramidna.
Ti caatiddug ti tunggal bengbeng tallopulo a sico, ket uppat a sico ti caacaba ti tunggal bengbeng: dagiti sangapulo ket maysa a bengbeng maymaysa ti rucodda.
Ket pinagsisinnaipna dagiti lima a bengbeng, 
ket dagidi innem a bengbeng castada met.
Ket inaramidna dagiti limapulo a condiling iti igid ti bengbeng nga akinruar iti nagsaipan, ket limapulo a condiling ti inaramidna iti igid ti bengbeng nga akinruar iti maicadua a nagsaipan.
Ket nangaramid cadagiti limapulo a corchetes a suer a pangicamang iti linong tapno agcaycaysa.
Ket inaramidna ti maysa a mayabbong iti tolda pinalabbaga a lalat dagiti carcarnero, ken maysa nga abbong ti nakinngato lalat dagiti foca.
Ket inaramidna dagiti tabtabla iti cayo ti acacia naipatacder a maipaay iti tabernaculo.
Sangapulo a sico ti caatiddug ti maysa a tabla, ket maysa a sico ket guddua ti caacaba ti tunggal maysa a tabla.
Tunggal maysa a tabla adda idi dua a pagsangalanna a naisuup iti sabali: casta ti inaramidna cadagiti amin a tabtabla ti tabernaculo.
Ket inaramidna dagiti tabtabla iti tabernaculo: duapulo a tabla iti bangirna nga agpabagatan,
Ket inaramidna dagiti uppat a pulo a batay a pirac iti baba dagiti duapulo a tabla; dua a batay iti baba ti maysa a tabla cadagiti dua a pagsangalanna, ken dua a batay iti babaen ti sabali a tabla cadagiti dua a pagsangalanna.
Ket iti maicadua a bangir ti tabernaculo, iti bangirna iti amianan, nangaramid iti duapulo a tabla,
Ken dagiti uppat a pulo a batayda a pirac; dua a batay iti baba ti maysa a tabla ket dua a batay iti babaen ti sabali a tabla.
Ket iti bangir nga agpalaud iti licud ti tabernaculo, nangaramid cadagiti innem a tabla.
Ket inaramidna dagiti dua a tabla a pasuli ti tabernaculo iti bangir nga akinlicud.
Ket nagrutapda iti baba; ket agpangato agingga iti toctocna agingga iti maysa a singsing: casta ti inaramidna iti agpadpada cadacuada cadagiti dua a sulsuli.
Ket adda idi walo a tabla, ken dagiti batayda a pirac, sangapulo ket innem a batay iti babaen ti tunggal tabla dua a batay.
Ket nagaramid cadagiti balbalunet a cayo ti acacia; lima cadagiti tabtabla ti maysa a bangir ti tabernaculo.
Ken lima a balbalunet cadagiti tabtabla iti sabali a bangir ti tabernaculo, ken lima a balbalunet cadagiti tabtabla ti tabernaculo, ti licud nga agpalaud.
Ket ti nagtengnga a balunet pinagtarusna iti tengnga dagiti tabtabla
nanipud pungto agingga ti sabali a pungto.
Ket kinalupcupanna dagiti tabtabla iti balitoc, ket inaramidna dagiti singsing a balitoc a pangyusocan cadagiti balbalunet, ket kinalupcupanna dagiti balbalunet iti balitoc.
Ket inaramidna ti abbong nga azul, ken purpura ken escarlata, ken lienzo a nalapat a tinali: agraman querquerubin, nga inaramid ti calaingan nga agar-aramid.
Ket inaramidna dagiti uppat nga adadigina nga acacia, ket kinalupcupanna ida iti balitoc dagiti sasabitanda balitocda idi; ket impandayanna ida cadagiti uppat a batay a pirac.
Ket inaramidna ti maysa a cortina iti ruangan ti Tolda, nga azul, ken purpura, ken escarlata, ken nalapat a lienzo a tinali, a gapuanan ti managborda;
Ken dagiti lima nga adadigina agraman sasab-itanda: ket kinalupcupanna ti toctocda ken dagiti putiputda iti balitoc; ket dagiti lima a batayda suer.
Ket ni Bezaleel nangaramid ti lacasa a cayo ti acacia: dua a sico ket guddua ti caatiddugna, ket maysa a sico ket guddua ti caacabana, ket maysa a sico ket guddua ti catayagna:
Ket kinalupcupanna iti bin-ig a balitoc iti uneg ken ruar, ket inaramidna ti maysa a balangat a balitoc iti lawlawna.
Ket impandayanna cadagiti uppat a singsing a balitoc, cadagiti uppat a sacsacana; dua a singsing iti maysa a bangirna, ken dua a singsing iti casumbangirna.
Ket inaramidna dagiti pagassiwan a cayo ti acacia, ket kinalupcupanna ida iti balitoc.
Ket incabilna dagiti pagassiwan cadagiti singsing cadagiti sicsikigan ti lacasa, a pamagcatan iti lacasa.
Ket nangaramid iti maysa a tugaw ti caasi a bin-ig a balitoc: dua a sico ket guddua ti caatiddugna, ket maysa a sico ket guddua ti caacabana.
Ket nangaramid cadagiti dua a querubin a balitoc; pinipit ti pinangaramidna cadacuada cadagiti dua a murmurdong ti tugaw ti caasi;
Maysa a querubin iti maysa a pungto, ket maysa a querubin iti sabali a pungto: maysa a sangsangcanayon iti tugaw ti caasi inaramidna dagiti querquerubin cadagiti dua a pungpungtona.
Ket dagiti querquerubin inucradda dagiti paypayacda nga inpangato a linonganda ti tugaw ti caasi cadagiti paypayacda, ti maysa sinangona ti caduana; iti tugaw ti caasi ti pagturungan dagiti ruprupa dagiti querquerubin.
Ti pannacaaramid ti lacasa
Ket nangaramid ti lamisaan a cayo ti acacia: dua a sico ket guddua ti caatiddugna, maysa a sico ti caacabana, ket maysa a sico ket guddua ti cangatona:
Ket kinalupcupanna iti bin-ig a balitoc, ket inyaramidanna iti maysa a balangat a balitoc iti aglawlaw.
Ket inyaramidanna iti maysa a paigidna a sangadaculapan nga aglawlaw, ket nangaramid iti maysa a balangat a balitoc iti paigid nga aglawlaw.
Ket nagpanday cadagiti uppat a singsing a balitoc, ket insaadna dagiti singsing cadagiti uppat a sulsuli nga addada cadagiti uppat a sacsacana.
Iti asideg ti murdong addada idi dagiti singsing a pacayusucan dagiti pagassiwan a pamaclayan ti lamisaan.
Ket nangaramid cadagiti pagassiwan a cayo ti acacia, ket kinalupcupanna ida iti balitoc, a pamaclayan ti lamisaan.
Ket nangaramid iti ar-aruaten a bin-ig a balitoc nga adda iti rabaw ti lamisaan, 
dagiti pingpingganna, 
ken dagiti cutcucharana, 
ken dagiti malmalocongna, 
ken dagiti gorgoritana, 
a pagibucbucna,
Ket nangaramid iti candelero a bin-ig a balitoc: pinitpit ti inaramidna a candelero, uray ti puonna, ken ti ongcayna; dagiti copana, dagiti sinanbolana, ken dagiti sabsabongna sangsangcanayonda kencuana.
Ket innem dagiti sangsangana idi a rumuar iti bacrangna; tallo a sangsanga ti candelero iti maysa a bacrangna, ket tallo a sangsanga iti sabali bacrangna:
Tallo a copa naaramid a cas sabong ti almendra iti maysa sanga, maysa a sinan bola sa maysa a sabong; ket tallo a copa ti naaramid a cas sabong ti almendra iti sabali a sanga, maysa a sinan bola ken maysa a sabong: casta ti naipaay cadagiti innem a sangsanga a rumuar iti candelero.
Ket iti candelero adda idi uppat a copa, naaramid a cas sabong ti almendras, dagiti sinan bolana, ken dagiti sabsabongna;
Ket ti maysa a sinanbola iti babaen dagiti dua a sangsanga a sangsangcanayonda, ken ti maysa sinanbola iti babaen dagiti dua a sangsanga a sangsangcanayonda, ken maysa iti babaen dagiti dua a sangsanga a sangsangcanayonda, naipaay cadagiti innem a sangsanga a rumuar kencuana.
Ket inaramidna a bin-ig a balitoc dagiti pito a pagsainganna, ken dagiti pangarsang kencuana, ken dagiti pingganna a pagiddissoan ti inarsang,
Iti maysa a talento ti bin-ig a balitoc inaramidna, ken amin nga ar-aruatenna.
Ket nangaramid ti altar ti incienso a cayo ti acacia: maysa a sico ti caatiddugna, ken maysa a sico ti caacabana, nagcuadrado; ket dua a sico ti catayagna; dagiti sarana sangsangcamaysada iti altar.
Ket kinalupcupanna iti balitoc a pulos, ti rabawna ken dagiti bacrangna nga aglawlaw, ken dagiti sarana: ket inyaramidanna iti maysa a balangat a balitoc nga aglawlaw.
Ket nangaramid cadagiti dua a singsing a balitoc iti babaen ti balangatna, 
Ket inaramidna dagiti pagassiwan nga cayo ti acacia, ket kinalupcupanna ida iti balitoc.
Ket inaramidna ti nasantoan a lana a pagsapsapo, ken ti nadalus nga incienso ti nasayamusom nga recrecado, a cas iti laing ti managaramid iti bangbanglo.
Ti pannacaaramid ti altar ti daton a mapuuran
Ket inaramidna ti altar ti daton a mapuuran iti cayo nga acacia: lima a sico ti caatiddugna, ket lima a sico ti caacabana, nagcuadrado; ket tallo a sico ti catayagna.
Ket inaramidna dagiti sarsarana cadagiti uppat a sulsulina; dagiti sarsarana sangsangcanayonda iti altar: ket kinalupcupanna iti suer.
Ket nangaramid cadagiti amin nga ar-aruaten ti altar, dagiti damdamili, ken dagiti sopsoplad, ken palangana dagiti pagadaw iti lasag, ken dagiti pagiccan iti benggang: dagiti amin nga ar-aruatenna inaramidna iti suer.
Ket inyaramidanna iti altar ti maysa a barandilla nga iniket a suer, iti babaen ti igidna nga aglawlaw, a dinanonna ti guddua ti catayag ti altar.
Ket pinandayna dagiti uppat a singsing cadagiti uppat a murmurdong ti barandilla a suer, a pacaicabilan dagiti pagassiwan.
Ket inaramidna dagiti pagassiwan iti cayo ti acacia, ket kinalupcupanna ida iti suer.
Ket inyusocna dagiti pagassiwan cadagiti singsing iti agsumbangir ti altar, pacabaclayanna; inaramidna a nasol-loopan iti tabla.
Ket nangaramid iti pagbuggoan a suer, ken ti puonna a suer, inaramidna dagiti nacalupcupan ti suer a sarming dagiti babbai a naguummong a nagaywan iti ruangan ti tolda ti gimong.
Ket nangaramid iti paraangan: iti abagatanen ti akinabagatan a bangir dagiti bengbeng ti paraangan isuda idi iti nalapat a lienzo a tinali, a sangagasut a sico;
Dagiti adadigida duapulo, ket dagiti batbatayda duapulo, a suer; dagiti calcallawit dagiti adadigi ken dagiti putputiputda piracda.
Ket iti bangir ti amianan sangagasut a sico, dagiti adadigida duapulo, ket dagiti batbatayda duapulo, a suer; dagiti calcallawit, ken dagiti putputiputda pirac.
Ket iti bangir iti laud adda cortina a limapulo a sico, dagiti adadigida sangapulo, ken dagiti batbatayda sangapulo; dagiti cawcawit dagiti adadigi, ken dagiti putputiputda pirac.
Ket iti bangirna iti daya, nga agpadaya limapulo a sico.
Dagiti cortina iti maysa a sikigan ti ruangan sangapulo ket lima a sico; dagiti adadigida tallo, ken dagiti batbatayda tallo.
Ket casta iti sabali a bangir: iti agsinnungbangir iti abay ti ruangan ti paraangan adda dagiti cortina a sangapulo ket lima a sico; dagiti adadigida tallo, ken tallo dagiti batbatayda.
Amin dagiti cortina ti paraangan a naglawlaw nalapat a lienzo a tinali.
Ket dagiti batbatay dagiti adadigi suer; dagiti calcallawit dagiti adadigi, ken dagiti putputiputda pirac; ken ti calupcup dagiti toctocda pirac: ket amin dagiti adadigi ti paraangan naputiputanda iti pirac.
Ket ti bengbeng ti ruangan ti paraangan inaramid ti managborda iti azul, ken purpura, ken escarlata, ken nalapat a lienzo a tinali: ket duapulo a sico ti caatiddug, ket ti cangato iti nagacabaan lima a sico, a capada dagiti cortina ti paraangan.
Ket dagiti adadigida uppat, ken dagiti batbatayda uppat a suer; dagiti cacallawitda pirac, ken ti calupcup dagiti toctocda, ken dagiti putputiputda pirac.
Ket amin dagiti paspasoc ti tabernaculo ken ti paraangan nga aglawlaw, suer.
Daytoy ti dagup dagiti banbanag a naipaay iti tabernaculo, cas tabernaculo ti pamanecnec, nabilangda a mayannurot iti bilin ni Moises, a maipaay iti panagannung dagiti Livitas, iti ima ni Ithamar nga anac ni Aaron a padi.
Ket ni Bezaleel nga anac ni Uri nga anac ni Hur iti caputotan ni Juda, inaramidna amin nga imbilin ni Jehova ken Moises.
Ket caduana idi ni Aholiab nga anac ni Ahisamac iti caputotan ni Dan, maysa a manangkitikit, ken nalaing nga agaramid, ken maysa a managborda iti azul, ken iti purpura ken iti escarlata ken iti lienzo a nalapat a tinali.
Amin a balitoc a naaramat iti pannacaaramid ti amin a trabajo ti santuario, dagiti laeng balitoc a naidaton, duapulo ket siam a talento, ket pito gasut ket tallopulo a siclo a capada ti siclo ti santuario.
Ket ti pirac dagiti naibilang ti gimong sangagasut a talento, ket sangaribu pito gasut ket pitopulo ket lima a siclo, cas ti siclo ti santuario;
Maysa a beka ti maysa a olo, cayatna a saoen, guddua ti siclo, cas ti siclo ti santuario, iti tunggal maysa nga immallatiw cadacuada a naibilang, manipud duapulo dagiti tawenna ken nasuroc, cadagiti innem a gasut ket tallo a ribo, lima gasut ket limapulo a lallaki.
Ket dagiti sangagasut a talento a pirac isuda ti napanday a batbatay ti santuario, ken batbatay ti abbong; sangagasut a batbatay dagiti sangagasut a talento, maysa a talento ti maysa a batay.
Ket cadagiti sangaribu pito gasut pitopulo ket lima a siclo inaramidna a calcallawit cadagiti adadigi, ken pinangcalupcupna cadagiti toctocda, ken inaramidna a putputiput a maipaay cadacuada.
Ket ti suer a naidaton pitopulo a talento, ket dua ribu ket uppat a gasut a siclo.
Ket isu ti inaramidna a batbatay ti ruangan ti tolda ti gimong, ken altar a suer, ken iniketna a suer, ken amin nga ar-aruaten ti altar.
Ken batbatay ti paraangan nga aglalaw, 
ken batbatay ti ruangan ti paraangan
ken amin a paspasoc ti tabernaculo, 
ken amin a paspasoc ti paraangan nga aglawlaw.
Ket iti azul, 
ken purpura, 
ken escarlata 
inaramidda a cawcawes a nasayaat ti pannacaaramidna, a maipaay iti panagannung iti nasantoan a disso, ken inaramidda a nasantoan a cawes a maipaay ken Aaron; cas imbilin ni Jehova ken Moises.
Ket inaramidna ti efod iti balitoc, azul, ken purpura, ken escarlata, ken nalapat a lienzo a tinali.
Ket nagpitpitda iti balitoc a binalabala iti naingpis ket binarotda tapno ibinggasda iti azul, ken iti purpura ken iti escarlata, ken iti nalapat a lienzo a gapuanan ti nalaing nga agar-aramid.
Nagaramidda cadagiti ragas nga hombrera a naisug-op; a maisug-op cadagiti dua a pungto.
Ket ti nasayaat ti pannacaabelna a barikes nga adda iti rabaw ti efod a pangicapet kencuana, isu met ti nayon ti ragas ken capada ti pannacaar-aramidna; iti balitoc, iti azul, ken purpura ken escarlata, ken nalapat a lienzo a tinabid: cas imbilin ni Jehova ken Moises.
Ket tinicapanda dagiti batbato nga onix, a naitampoc iti balitoc, a nakitikitan cadagiti kitikit ti maysa a pagtandaanan a mayalubog cadagiti nagnagan dagiti annac ti Israel.
Ket incabilna ida cadagiti ragas nga hombrera ti efod, tapno isuda dagiti batbato a panglaglagipan cadagiti annac ti Israel; cas imbilin ni Jehova ken Moises.
Ket inaramidna ti pectoral, a gapuanan ti nalaing nga agaramid, cas pannacaaramid ti efod; a balitoc, azul, ken purpura, ken escarlata, ken nalapat a lienzo a tinabid.
Cuadrado idi; 
inaramidda ti pectoral nga agsucut: 
Ket tinampucanda iti uppat nga intar cadagiti batbato: maysa nga intar ti sardio, topacio, ken carbunclo isu idi ti umuna nga intar;
Ket ti maicadua nga intar, maysa nga esmeralda, maysa a zafiro, ken maysa a diamante;
Ket ti maicatlo nga intar, maysa a jacinto, maysa nga agata, ken maysa nga amatista;
Ket ti maicapat nga intar, maysa a berilo, maysa nga onix, ken maysa a jaspe: naibalayda cadagiti calupcup a balitoc a nacaitampucanda.
Ket dagiti batbato mayalubogda cadagiti nagnagan dagiti annac ti Israel, a sangapulo ket dua, a maisurot cadagiti nagnaganda; cas cadagiti nacaiburican ti maysa a pagtandaanan, tunggal maysa a mayannurot iti naganna, cadagiti sangapulo ket dua a capcaputotan.
Ket inaramidda iti pectoral dagiti singdan a cas lubid a kinawar a pulos a balitoc.
Ket inaramidda dagiti dua a pagitampucan a balitoc, ken dua a singsing a balitoc, ket incabilda dagiti dua a singsing cadagiti dua a pungto ti pectoral.
Ket incabilda dagiti dua a kinawar a singdan a balitoc cadagiti dua a singsing cadagiti pungto ti pectoral.
Ket dagiti sabali a dua pungto dagiti dua nga kinawar a singdan incamangda cadagiti dua a pagitampucan, ket indissoda ida cadagiti ragas nga hombrera ti efod iti sangoananna.
Ket inaramidda dagiti dua a singsing a balitoc, ket incabilda ida cadagiti dua a murdong ti pectoral, iti pingirna nga adda iti sikigan ti efod a nakinuneg.
Ket nangaramidda cadagiti dua a singsing a balitoc, ket incabilda ida cadagiti dua a ragas nga hombrera iti efod iti makinbaba, iti sangoananna, iti asideg ti pagsaipanna, a ngatoen ti nasayaat ti pannacaabelna a barikes ti efod.
Ket ingalutda ti pectoral nga incapetda dagiti singsing cadagiti singsing ti efod nga inaramatda ti maysa a singdan nga azul, tapno maiparabaw ti nasayaat ti pannacaabelna a barikes ti efod, ken tapno ti pectoral saan a maisina iti efod; cas imbilin ni Jehova ken Moises.
Ket inaramidna ti cagay ti efod nga inabel a pulos nga azul;
Ket ti tengnged ti cagay iti tengngana, cas ti putol ti maysa a bado a kinawar a landoc, nalebleban nga aglawlaw ti tengngedna, tapno saan a mapigisto.
Ket inaramidda iti gayadan ti cagay ti granada nga azul, 
ken purpura, 
ken escarlata, 
ken lienzo a tinabid.
Ket nagaramidda cadagiti camcampanilla a bin-ig a balitoc, ket insaadda dagiti camcampanilla nga inbalballaetda cadagiti granada iti gayadan ti cagay nga aglawlaw, a naiballaet cadagiti granada;
Maysa a campanilla ken maysa a granada, maysa a campanilla ken maysa a granada, iti gayadan ti cagay nga aglawlaw, a pagcawes no agannung; cas imbilin ni Jehova ken Moises.
Ket inyaramidanda ni Aaron ken dagiti annacna a lallaki cadagiti badbado a lienzo a nalapat nga inabel,
Ken ti mitra a lienzo, 
ken napintas a pannacacallogong a lienzo, 
ken dagiti sapsapin a lienzo a nalapat a tinabid.
Ken ti barikes a lienzo a nalapat a tinabid, ken azul, ken purpura, ken escarlata, a gapuanan ti managborda; cas imbilin ni Jehova ken Moises.
Ket nagaramidda iti plancha ti balangat a nasantoan nga pasig a balitoc, 
ket inlanadda kencuana ti maysa a sinurat, 
NASANTOAN KEN JEHOVA.
kitaenna Ni Moises ti aramid a nalpas.
Casta ti pannacalpas amin nga pannacaaramid ti tabernaculo ti tolda ti gimong; ket dagiti annac ti Israel inaramidda cas imbilin ni Jehova ken Moises; casta ti inaramidda.
Ket impanda ti tabernaculo ken Moises, ti Tolda, ken amin dagiti alalicamenna, dagiti corchetesna, dagiti tabtablana, dagiti balbalunetna, ken dagiti adadigina, ken dagiti batbatayna;
Ken ti abbong a lalat dagiti carcarnero a natina iti nalabaga, ken ti abbong a lalat dagiti foca, ken ti cortina ti bengbeng.
Ti lacasa ti pamanecnec, ken dagiti pagassiwan, ken ti tugaw ti caasi;
Ti lamisaan, amin dagiti ar-araruatenna, ken ti tinapay ti pamarang;
Ti candelero a nadalus, dagiti pagsainganna, a dagiti met laeng pagsaingan a mayornos, ken amin dagiti ar-aruatenna, ken ti lana a segden;
Ken ti altar a balitoc, ken ti lana a pagsapsapo, ken ti nasayamusom nga incienso, ken ti cortina iti ruangan ti Tolda;
Ti altar a suer, ken iniket a barandillasna a suer, dagiti pagassiwan, ken amin dagiti alalicamenna, ti pagbuggoan ken ti batayna;
Dagiti cortina ti paraangan, dagiti adadigina, ken dagiti batbatayna, ken ti bengbeng iti ruangan ti paraangan, dagiti lublubidna, ken dagiti paspasocna, ken amin dagiti alalicamen ti panagannung iti tabernaculo, a maipaay iti tolda ti gimong;
Dagiti nasayaat ti pannacaabelna a cawcawes a pagannung iti nasantoan a lugar, ken dagiti nasantoan a pagan-anay ni Aaron a padi, ken dagiti pagpagan-anay dagiti annacna, nga agannung iti kinapadi.
Iti mayannurot cadagiti amin nga imbilin idi ni Jehova ken Moises, casta ti inaramid dagiti annac ti Israel cadagiti amin nga ar-aramid.
Ket ni Moises nakitana amin dagiti gapuanan, ket, adtoy, inaramidda; cas iti pinangibilin ni Jehova, casta ti pinangaramidda idi: ket ni Moises binendicionanna ida.
Ti pannacabangon ti tabernaculo.
Ket ni Jehova nakisao ken Moises, a cunana,
Iti umuna nga aldaw ti bulan nga umuna bangonemto ti tabernaculo ti tolda ti gimong.
Ket icabilmonto iti unegna ti lacasa ti pamanecnec, ket lingdamto ti lacasa iti bengbeng.
Ket iserrecmonto ti lamisaan, ket ornosemto dagiti banbanag nga addada iti rabawna; yunegmonto ti candelero, ket gangatamto dagiti pagpagsainganna.
Ket icabilmonto ti altar a balitoc a paginciensoan iti sango ti lacasa ti pamanecnec, ket icabilmonto ti bengbeng ti ruangan ti tabernaculo.
Ket isaadmonto ti altar ti daton a mapuuran iti sango ti ruangan ti tabernaculo ti tolda ti gimong.
Ket idissomto ti pagbuggoan iti nagbaetan ti tolda ti gimong ken ti altar, ket iccamto iti danum.
Ket aramidemto ti paraangan nga aglawlaw, ket ibitinmonto ti bengbeng ti ruangan ti paraangan.
Ket alaemto ti sapsapo a lana 
ket sapsapoamto ti tabernaculo, 
ken amin nga adda iti unegna, 
ket pasantoemto 
ken amin nga alicamenna: 
ket nasantoanto.
Ket sapsapoamto ti altar ti daton a mapuuran, ken amin nga ar-aruatenna, ket pasantoemto ti altar: ket ti altar nasantoanto unay.
Ket sapsapoamto ti pagbuggoan ken ti batayna, ket santificaremto.
Ket ipanmonto ni Aaron ken dagiti annacna iti ruangan ti tolda ti gimong, ket buggoamto ida iti danum.
Ket icapetmonto ken Aaron dagiti nasantoan a cawes; 
Ket yegmonto dagiti annacna a lallaki, 
ket icapetmonto cadacuada dagiti badbado;
Ket pulotamto ida a cas iti panangpulotmo ken amada, tapno macapagannungda caniac iti takem ti padi ket ti pannacapulotda agpaayto cadacuada a kinapadi nga agnanayon cadagiti capcaputotanda.
Castoy ti inaramid ni Moises: ti mayannurot iti amin nga imbilin ni Jehova kencuana, isu ti inaramidna.
Ket naaramid nga iti umuna a bulan ti maicadua a tawen iti umuna nga aldaw ti bulan, nabangon ti tabernaculo,
Ket ni Moises binangonna ti tabernaculo, ket indissona dagiti batbatayna, ket impatacderna dagiti tabtablana, ket inyusocna dagiti balbalunetna, ket impatacderna dagiti adadigina.
Ket inucradna ti tolda iti rabaw ti tabernaculo, ket incabilna ti abbong nga akinngato iti rabaw ti tolda; cas imbilin ni Jehova ken Moises.
Ket innalana ti pamanecnec sana incabil iti uneg ti lacasa, ket incapetna dagiti pagassiwan iti lacasa, ket indissona ti tugaw ti caasi iti rabaw ti lacasa:
Ket inserrecna ti lacasa iti tabernaculo, ket imbitinna ti bengbeng, ket liningdanna di lacasa ti pamanecnec; cas imbilin ni Jehova ken Moises.
Ket insaadna ti lamisaan iti tolda ti gimong iti bangir nga amianan ti tabernaculo, iti ruar ti bengbeng.
Ket inornosna iti rabawna ti tinapay ni Jehova; cas imbilin ni Jehova ken Moises.
Ket indissona ti candelero iti tolda ti gimong, iti batog ti lamisaan, iti bangir nga abagatan ti tabernaculo.
Ket sinindianna dagiti pagsaingan iti sango ni Jehova; cas imbilin ni Jehova ken Moises.
Ket incabilna ti altar a balitoc iti tolda ti gimong iti sangoanan di bengbeng.
Ket pinuuranna iti rabawna ti incienso dagiti nabanglo nga recrecado; cas imbilin ni Jehova ken Moises.
Ket incabilna ti bengbeng ti ruangan ti tabernaculo.
Ket insaadna ti altar ti daton a mapuuran iti ruangan ti tabernaculo ti tolda ti gimong, ket nangidatag iti rabawna iti daton a mapuuran, ken daton a bel-laay; cas imbilin ni Jehova ken Moises.
Ket indissona ti pagbuggoan iti nagbaetan ti tolda ti gimong ken ti altar, ket iniccanna iti danum a pagbuggo.
Ket ni Moises ken ni Aaron ken dagiti annacna a lallaki binuggoanda dagiti im-imada ken sacsacada iti daydiay;
No sumrecda iti tolda ti gimong, ket no umadanida iti altar, agbuggoda; cas imbilin ni Jehova ken Moises.
Ket inaramidna ti paraangan iti lawlaw ti tabernaculo ken ti altar, ket insab-itna ti bengbeng ti ruangan ti paarangan
Casta ti pinangleppas ni Moises iti aramid.
Idin ti ulep inabungotanna ti tolda ti gimong, ket ti dayag ni Jehova pinunnona ti tabernaculo.
Ket ni Moises saan a macastrec idi iti tolda ti gimong, gapu ta ti ulep nagsaad iti rabawna, ken ti dayag ni Jehova pinunnona ti tabernaculo.
Ket idi nga ti ulep nagpangato nanipud iti rabaw ti tabernaculo, dagiti annac ti Israel nagtuloyda cadagiti pannagnada:
Ngem no ti ulep saan a naipangato, saanda a nagna idin agingga iti aldaw a dina ingangato.
Ta ti ulep ni Jehova adda idi iti aldaw iti rabaw ti tabernaculo, ket iti rabii adda idi ti apuy idiay rabawna, iti imatang dagiti amin a balay ti Israel, bayat dagiti amin a pannagnada.
LEVITICO 
Ket ni Jehova inayabanna ni Moises ket nakisao kencuana nanipud iti tolda ti gimong, a kinunana,
Ibagam cadagiti annac ti Israel, ket cunaem cadacuada, No adda maysa cadacayo a mangipaay iti daton ken Jehova, aramatenyonto a pagdaton dagiti an-animal, a dagiti met laeng vacvaca ken carcarnero.
No vaca ti mapuuran a pagdatonna, idatonnanto ti lalaki nga awan pacapilawanna: ti pangidatonannanto iti ruangan ti tolda ti gimong, tapno maawat iti saclang ni Jehova.
Ket ipataynanto ti imana iti rabaw ti olo ti idatonna a mapuuran; 
Ket mangpatayto iti vaca a lalaki iti sango ni Jehova: ket dagiti annac a lallaki ni Aaron, dagiti papadi, idatagdanto ti dara, ket iwarisdanto ti dara iti lawlaw ti rabaw ti altar nga adda iti ruangan ti tolda ti gimong.
Ket lalatennanto ti daton a mapuuran, ket rangrangcayennanto.
Ket dagiti annac ni Aaron a padi mangicabildanto ti apuy iti rabaw ti altar, yet urnosenda ti sungrod a maiparabaw iti apuy;
Ket dagiti annac ni Aaron, dagiti papadi, icabildanto a pagoornosen dagiti rinangcay, ti olo, ken ti taba, iti rabaw ti cayo a ngatoen ti apuy iti rabaw ti altar:
Ngem dagiti lalaemna 
ken sacsacana 
buggoannanto iti danum: 
Ket ti padi puurannanto ida amin nga daton a mapuuran, iti rabaw ti altar, maysa a daton a naaramid iti apuy, a nabanglo a sayamusom ken Jehova.
Ket no ti idatonna aggapu iti pangen, cadagiti carcarnero, wenno cadagiti calcalding, a daton a mapuuran; iti lalaki nga awan pilawna ti idatonnanto.
Ket patayennanto iti sibay ti altar iti amianan iti saclang ni Jehova; ket dagiti annac ni Aaron, dagiti papadi, iwarisdanto ti darana iti rabaw ti altar nga aglawlaw.
Ket isu rangcayennanto agraman olona ken tabana; ket ti padi icabilnanto ida ti naurnos iti rabaw ti cayo nga adda iti ngatoen ti apuy iti altar:
Ngem dagiti lalaem 
ken dagiti sacsaca 
buggoannanto iti danum; 
Ket ti padi idatonnanto amin, ket puurannanto iti altar: isu ti maysa a daton a mapuuran, maysa a daton a naaramid iti apuy, a nabanglo a sayamusom ken Jehova.
Ket no ti idatagna ken Jehova maysa a daton a mapuuran cadagiti tumatayab, idatagnanto nga idaton ngarud dagiti pagpagaw wenno urbon dagiti calapati.
Ket ti padi ipannanto iti altar, ket pulsutennanto ti olona, ket puurannanto iti rabaw ti altar; ket ti darana ipatedtednanto iti sibay ti altar;
Ket iccatennato ti kinaracaranna agraman rugitna ket ibellengna iti sikigan ti altar iti daya a pagdissoan dagiti dapo:
Ket iggamannanto dagiti payacna tapno pisangenna, 
ngem dinanto gerreten; 
Ket ti padi puurannanto iti rabaw dagiti sungrod ti apuy: isu ti maysa a daton a mapuuran, maysa a daton a naaramid iti apuy, a nabanglo a sayamusom ken Jehova.
Ti linteg cadagiti daton a bel-laay.
Ket no adda mangipaay iti daton a bel-laay ken Jehova, ti namayecmec nga harina idatonnanto; ket buyatannanto iti lana, sana icabilto ti incienso;
Ket ipannanto cadagiti papadi nga annac a lallaki ni Aaron; ket isu irakemnanto ti imana iti dadduma nga harinana a namayecmec, ken iti dadduma a lanana, agraman amin a inciensona; 
Ket ti padi puurannanto iti altar a cas panglagip kencuana, maysa a daton a maaramid iti apuy, a nabanglo a sayamusom ken Jehova:
Ket ti matda iti daton a bel-laay maipatagicuanto ken Aaron ken dagiti annacna a lallaki: isu ti maysa nga aramid a nasantoan unay dagiti datdaton a maaramid iti apuy ken Jehova.
Ket no mangidatagca iti daton a bel-laay a naluto iti horno, isunto dagiti torta nga harina a namayecmec nga awan levadurana, a nagamayan iti lana, wenno dagiti bibingca a di-nalevaduraan a sinapsapoan iti lana.
Ket no ti idatagmo maysa a daton a bel-laay a naluto iti bandeja ti horno, dagitinto namayecmec nga harina a di-nalevaduraan a nagamayan iti lana.
Pispisiemto 
ket lanaamto: 
isu ti maysa a daton a bel-laay.
Ket no ti idatagmo maysa a daton a bel-laay a naluto iti parioc, 
ti namayecmec nga harina nga adda lanana ti maaramidto.
Ket ipanmonto ti daton a bel-laay a naaramid cadagitoy a ramitramit ken Jehova: ket isunto ti maiparang iti padi, ket isu ipannanto iti altar.
Ket ti padi mangalanto iti daton a bel-laay ti panglaglagip kencuana, ket puurannanto iti rabaw ti altar, maysa a daton a maaramid iti apuy, a nabanglo a sayamusom ken Jehova.
Ket ti matda iti daton a bel-laay cucuanto ni Aaron ken dagiti annacna a lallaki: isu ti maysa nga aramid a nasantoan unay cadagiti datdaton a maaramid iti apuy ken Jehova.
Saanto a nalevaduraan ti daton a bel-laay nga idatonyonto ken Jehova; 
Idatagyonto ida a pagdaton dagiti umuna a bungbunga ken Jehova:
Ket no idatagmo ti maysa a daton a canen dagiti umuna a bungbunga ken Jehova, 
ipaaymonto a daton a canen dagiti umuna a bunbunga ti trigo a sibubukel ti dawana a nairuban, 
Ket iccamto iti lana, 
saca parabawanto ti incienso: 
isu ti maysa a daton a canen.
Ket ti padi puurannanto ti panglagip itoy, 
nga isu ti dadduma ti napilpil a bukel, 
ken ti dadduma ti lanana, 
agraman amin ti inciensona: 
isu ti maysa a daton a maaramid iti apuy ken Jehova.
Ti linteg cadagiti datdaton iti cappia.
Ket no ti idatonna maysa a sacrificio dagiti datdaton iti cappia; no mangidaton cadagiti vacvaca, uray calakian, uray cabayan, ti awan pilawna ti idatonnanto iti saclang ni Jehova.
Ket pataynanto ti imana iti rabaw ti olo ti idatonna, ket patayennanto iti ruangan ti tolda ti gimong: ket dagiti papadi nga annac ni Aaron iwarisdanto ti dara iti lawlaw ti rabaw ti altar.
Ket idatagnanto a daton cadagiti datdaton iti cappia 
ti maysa a daton a maaramid iti apuy ken Jehova; 
ti taba a mangcumot cadagiti lalaem, 
ken amin a taba nga adda cadagiti lalaem,
Ket dagiti dua a bekel 
ken ti taba iti lawlawda, 
nga adda iti abay dagiti lomo, 
ken ti culapot ti dalem, 
agraman dagiti beckel iccatennanto.
Ket dagiti annac a lallaki ni Aaron puurandanto iti rabaw ti altar iti ngatoen ti mapuuran a daton, nga adda iti rabaw ti naisungrod iti apuy: isu ti maysa a daton a maaramid iti apuy, a nabanglo a sayamusom ken Jehova.
Ket no ti idatonna a sacrificio dagiti datdaton iti cappia ken Jehova maysa cadagiti carcarnero; 
calakian wenno cabayan, 
nga awan pilawna ti pagdatonna.
Ket ipataynanto ti imana iti rabaw ti olo ti datonna, ket patayennanto iti sango ti tolda ti gimong: ket dagiti annac a lallaki ni Aaron iwarisdanto ti darana iti lawlaw ti rabaw ti altar.
Ket ipaaynanto iti sacrificio dagiti datdaton iti cappia ti maysa a daton a maaramid iti apuy ken Jehova; ti tabana, ti nalucmeg nga ipus a sibubukel iccatennanto iti yan ti duri; ket ti taba a mamungon cadagiti lalaem, ken amin a taba nga adda cadagiti lalaem,
Ket dagiti dua a beckel, ken ti taba nga adda cadacuada a nayapiring cadagiti lomo, ken ti culapot ti dalem, agraman dagiti beckel iccatennanto.
Ket ti padi puurannanto iti rabaw ti altar: isu ti taraon ti daton a maaramid iti apuy ken Jehova.
Ket no ti idatonna maysa a calding, idatonnanto ngarud iti saclang ni Jehova:
Ket ipataynanto ti imana iti rabaw ti olona, ket patayennanto iti sango ti tolda ti gimong; ket dagiti annac a lallaki ni Aaron iwarisdanto ti darana iti rabaw ti altar nga aglawlaw.
Ket mangipaayto iti daydiay ti datonna,
ti taba a mangcumot iti lalaem, 
amin a taba cadagiti lalaem,
Ket dagiti dua a beckel, 
ken ti taba nga adda cadacuada 
a nayapiring cadagiti lomo, 
iccatennanto agraman dagiti beckel.
Ket ti padi puurannanto ida iti rabaw ti altar: isu ti taraon ti daton a maaramid iti apuy, a nabanglo a sayamusom; dagup ti taba biang ni Jehova.
Ti linteg cadagiti datdaton iti basol.
Ket ni Jehova nakisao ken Moises, a kinunana,
Ibagam cadagiti annac ti Israel, 
a cunam, 
No addanto macabasol a dina gagaraen iti maysa cadagiti saan nga aramiden nga imbilin ni Jehova, 
ket aramidennanto ti maysa cadagidiay:
No ti napulotan a padi macabasolto isu a pacairamananto ti ili, mangidaton ngarud gapu iti basolna nga inaramidna, iti maysa a bumaro a vaca nga awan pacapilawanna ken Jehova, a maipaay a daton gapu iti basol.
Ket mangyegto iti vaca a bumaro iti ruangan ti tolda ti gimong iti sango ni Jehova; ket ipataynanto ti imana iti rabaw ti olo ti vaca, ket patayennanto ti vaca iti sango ni Jehova.
Ket ti napulotan a padi alaennanto ti dara ti vaca, ket yegnanto iti tolda ti gimong:
Ket ti padi ibabasananto ti ramayna iti dara, ket iwarisnanto ti dara iti maminpito iti saclang ni Jehova iti sangoanan ti abbong ti santuario.
Ket ti padi icabilnanto ti dadduma a dara cadagiti sarsara ti altar ti incienso a nasayamusom iti sango ni Jehova, nga adda iti tolda ti gimong; ket ti dagup ti dara ti bumaro a vaca ibuyatnanto iti puon ti altar ti daton a mapuuran, nga adda iti ruangan ti tolda ti gimong.
Ket amin a taba ti vaca a daton gapu ti basol iccatennanto; 
ti taba a mangbungon cadagiti lalaem, 
ken amin a taba cadagiti lalaem,
Ket dagiti dua a beckel, ken ti taba nga adda iti rabawda, a nayapiring cadagiti lomo, ken ti culapot ti dalem, agraman dagiti beckel, iccatennanto.
A cas panangiccat ti taba iti vaca a lalaki ti sacrificio dagiti daton iti cappia: ket ti padi puurannanto ida iti rabaw ti altar ti daton a mapuuran.
Ket ti lalat ti vaca ken amin a lasagna, agraman ti olona ken agraman sacsacana, ken lalaemna, ken tackina,
Uray ti dagup ti bagi ti vaca ipannanto iti ruar ti pacarso agingga iti nadalus a yan, a pacaiccan dagiti dapo, ket puurannanto iti rabaw ti sungrod iti apuy: iti pacaibellengan dagiti dapo isu ti pacapuurannanto.
Ket no ti amin a gimong ti Israel macabasol, ket ti aramid nalmeng cadagiti matmata ti gimong, ket isuda nagaramidda cadagiti imbilin ni Jehova a saan nga aramiden, ket nacabasolda;
No ti basol a nacabiddutanda maammoan, ti gimong ngarud idatonnanto ti maysa a vaca a bumaro nga agservi a daton gapu iti basol, ket yegna iti sango ti tolda ti gimong.
Ket dagiti panglacayen ti gimong ipataydanto dagiti im-imada iti rabaw ti olo ti vaca iti saclang ni Jehova; ket ti vaca mapatayto iti sango ni Jehova.
Ket ti napulotan a padi yegnanto ti dadduma a dara ti vaca iti tolda ti gimong:
Ket ti padi isawsawnanto ti ramayna iti dara, ket iwarisnanto iti maminpito iti saclang ni Jehova iti sangoanan ti abbong.
Ket icabilnanto ti dadduma a dara iti rabaw dagiti sarsara ti altar nga adda iti sango ni Jehova, nga adda iti uneg ti tolda ti gimong; ket amin ti dara ibucbucnanto iti puon ti altar ti daton a mapuuran, nga adda iti ruangan ti tolda ti gimong.
Ket iccatennanto ti dagup ti tabana, ket puurannanto iti rabaw ti altar.
Castoy ti aramidennanto iti vaca; cas inaramidna iti vaca ti daton gapu iti basol, castanto ti panangaramidna iti daytoy, ket ti padi aramidennanto ti pacaabbongan ti ili, ket mapacawandanto.
Ket alaennanto ti vaca iti ruar ti pacarso, ket puurannanto a cas pinangpuurna idi immuna a vaca: isu ti daton gapu iti basol nga maipaay iti gimong.
No maysa nga agturay ti macabasol, ket aramidenna a di gagaraen ti uray ania a di aramiden, cadagiti imbilin ni Jehova a Diosna ket nacabasol;
No ti babacna a nacabasolanna maipacaammo kencuana, yegnanto a datonna ti maysa a calding, a lalaki nga awan pilawna;
Ket ipataynanto ti imana iti rabaw ti olo ti calding, ket patayennanto iti disso a pamatpatayanda iti daton a mapuuran iti saclang ni Jehova: isu ti maysa a daton gapu iti basol.
Ket ti padi isawsawnanto ti ramayna iti dara ti daton gapu iti basol, ket icabilnanto iti rabaw dagiti sarsara ti altar ti daton a mapuuran; ket ti darana ibuyatnanto iti puon ti altar ti daton a mapuuran.
Ket dagup ti tabana puurannanto iti rabaw ti altar, cas ti taba ti sacrificio dagiti datdaton a maipaay iti cappia; ket ti padi aramidennanto a pacaabbonganna cas mayannatup iti basolna, ket mapacawanto.
Ket no maysa cadagiti tattao a caaduan ti macabiddut a dina gagaraen, 
no agaramid iti maysa cadagiti saan nga aramiden nga imbilin ni Jehova, 
ket macabasol;
No ti basolna a nacabiddutanna maipacaammo kencuana, yegnanto ngarud a datonna ti maysa a calding, cabayan nga awan pacapilawanna, gapu iti basol a nacabiddutanna.
Ket ipataynanto ti imana iti rabaw ti olo ti daton gapu iti basol, ket patayennanto ti daton gapu iti basol iti yan ti daton a mapuuran.
Ket ti padi isawsawnanto ti ramayna iti dara daydiay, ket icabilnanto cadagiti sarsara ti altar ti daton a mapuuran; ket dagup ti dara daydiay ibuyatnanto iti puon ti altar.
Ket amin a tabana iccatennanto, cas pannacaiccat ti taba iti sacrificio dagiti datdaton a maipaay iti cappia; ket ti padi puurannanto iti rabaw ti altar, a nabanglo a sayamusom ken Jehova; ket ti padi aramidennanto a pacaabbonganna, ket mapacawanto.
Ket no mangyeg iti maysa a cordero a daton nga ipaayna gapu iti basol, maysa a cabayan nga awan pacapilawanna ti yegnanto.
Ket ipataynanto ti imana iti rabaw ti olo ti daton gapu iti basol, ket patayennanto a daton gapu iti basol iti disso a pamatpatayanda iti daton a mapuuran.
Ket ti padi isawsawnanto ti ramayna iti dara ti daton gapu iti basol, ket icabilnanto iti rabaw dagiti sarsara ti altar ti daton a mapuuran; ket amin a dara daydiay ibuyatnanto iti puon ti altar:
Ket amin a tabana iccatennanto, cas iti pannacaiccat ti taba ti cordero iti sacrificio dagiti datdaton a maipaay iti cappia; ket ti padi puurannanto ida iti rabaw ti altar, iti ngatoen dagiti datdaton a maaramid iti apuy ken Jehova ket ti padi aramidennanto a pacaabbonganna a maipanggep iti basolna a nacabiddutanna, ket mapacawanto.
Ket no maysa a tao macabasol, iti panangdengngegna iti timec ti panamagsapata, isu a sacsi, uray no nakitana wenno naammoanna, no dina ibaga, isunto ngarud ti mangawit iti kinadakes.
Wenno no sagidenna ti rugit ti tao,
Wenno no ti uray siasino mangipabpabareng nga agsapata cadagiti bibigna nga agaramid iti dakes, 
wenno agaramid iti naimbag, 
uray aniaman a balicsennanto a situtured babaen ti sapata, 
ket ilimedna;
Ket maaramidto, 
a no isu macabasolto, 
ipudnonanto ti basol nga inaramidna:
Ket yegnanto a datonna gapu iti salungasing ken Jehova nga agservi iti basol a nacabasolanna, ti maysa a cabayan iti pangen, maysa a cordero wenno maysa a calding, a daton gapu iti basol; ket ti padi aramidennanto a paccaabbonganna a maipanggep iti basolna.
Ket no di macaanay ti cucuana a pangpaadda iti maysa a cordero, yegnanto ngarud a datonna gapu iti salungasing nga agservi iti nacabasolanna, ti dua a pagaw wenno dua a calapati nga urbon, ken Jehova; ti maysa maipaay ti daton gapu iti basol, ket ti sabali maipaay ti daton a mapuuran.
Ket ipannanto ida iti padi, isu a mangipaayto nga umuna iti dayta a daton gapu iti basol, ket pulsotennanto ti olona iti tengngedna, ngem dinanto gudduaen:
Ket iwarisnanto ti dadduma iti dara ti daton gapu iti basol iti sikigan ti altar; ket ti natda iti dara maipatedtedto iti puon ti altar: isu ti maysa a daton gapu iti basol.
Ket idatagnanto ti maicadua a daton a mapuuran, cas iti alagaden; ket ti padi aramidennanto a pacaabbonganna a mayannurot iti biddut a nacabasolanna, ket mapacawanto.
Ngem no awan kencuana ti macaanay a pamaaddana iti dua a pagaw wenno dua a calapati, yegnanto ngarud a datonna gapu iti pannacabasolna, ti apagcapulo ti maysa nga efa ti namayecmec nga harina a pagdaton gapu iti basol: dinanto ic-iccan iti lana, casta met a dinanto ic-iccan iti incienso; ta isu ti maysa a daton gapu iti basol.
Ket ipannanto iti padi, ket ti padi rumakemto iti harina a pacalaglagipanna, ket puurannanto iti altar, a ngatoen dagiti datdaton a maaramid iti apuy ken Jehova: isu ti maysa a daton gapu iti basol.
Ket ti padi aramidennanto a pacaabbonganna mayannatup iti babacna a nacabasolanna iti uray ania cadagitoy, ket mapacawanto: ket ti natda cucuanto ti sacerdote, a cas ti daton a canen.
Ket ni Jehova nakisao ken Moises, a kinunana,
No uray siasinoman mailaw-an a macasalungasing, ket macabasol a dina gagaraen cadagiti nasantoan a ramitramit ni Jehova; yegnanto ngarud ti idatonna gapu iti salungasing ken Jehova, ti maysa a lalaki a carnero nga awan pilawna, a mayannatup iti pamatgam iti pirac a siclo, a cas ti siclo ti santuario, nga agservi a daton gapu iti salungasing:
Ket isublinanto iti nagaramidanna ti biddut iti nasantoan a ramramit, ket nayonannanto daydiay iti apagcalima nga apag, ket itednanto iti padi; ket ti padi aramidennanto a pacaabbonganna nga aramatenna ti carnero a lalaki a daton gapu iti salungasing, ket mapacawanto.
Ket no ti maysa a tao macabasol, ket aramidenna ti maysa cadagiti saan nga aramiden nga imbilin ni Jehova; uray dina ammo, macabasol laeng, ket awitennanto ti kinadakesna.
Ket ipannanto iti padi ti maysa a lalaki a carnero nga awan pilawna, a mayannatup iti pamatgam, nga agservi a daton gapu iti salungasing; ket ti padi aramidennanto a pacaabbonganna a maipaay iti aramid a nacabiddutanna a dina ginagara ken dina ammo, ket mapacawanto.
Isu ti maysa a daton gapu iti salungasing: ti tao kinapudnona a nacabiddut iti saclang ni Jehova.
Ket ni Jehova nakisao ken Moises, a kinunana,
No ti maysa a tao macabasol, ket mailaw-an a sumalungasing ken Jehova, ket ulbodenna ti padana a tao iti naitalec, wenno iti nagtulaganda, wenno iti tacaw, wenno pinarigatna ti padana a tao,
Wenno nasaracanna ti napucaw, ket yulbodna, ket sapataanna iti tiri; iti uray ania cadagitoy a banbanag nga aramiden ti tao, isu ti pacabasolan;
Agbanagto ngarud a no nacabasol, ket sibibiddut, isublinanto ti tinacawna, wenno nagun-odna gapu iti pammarparigatna, wenno ti naitalec kencuana, wenno ti napucaw a nasaracanna,
Wenno aniaman a sinapataanna iti tiri, isublinanto met laeng nga awan macsay, ket nayonannanto pay iti apagcalimana: ket ti agtagicua isu ti pangitedannanto iti aldaw a pannacasaracna iti nacabaddutanna.
Ket yegnanto iti padi ti daton ken Jehova gapu iti salungasing, maysa a carnero a lalaki nga awan pacapilawanna, a maitutop iti cas pamatpatgam, nga agservi a daton gapu iti salungasing:
Ket ti padi aramidennanto a pacaabbonganna iti sango ni Jehova; ket mapacawanto iti uray ania nga inaramidna nga nacabasolanna.
Ti akem ti padi cadagiti datdaton a mapuuran
Ket ni Jehova nakisao ken Moises, a kinunana,
Ibilinmo ken Aaron ken cadagiti annacna a lallaki, a cunam, Daytoy ti alagaden iti daton a mapuuran: ti daton a mapuuran addanto iti pagsungrodan iti rabaw ti altar iti agpatpatnag agingga iti bigat; ket ti apuy ti altar mapaspasgedanto laeng iti rabawna.
Ket ti padi icapetnanto ti badona a lienzo, ket dagiti sapinna a lienzo icapetnanto iti bagina; ket iccatennanto dagiti dapo, apaman a naibus ti apuy ti daton a mapuuran iti rabaw ti altar, ket icabilnanto ida iti sikigan ti altar.
Ket iccatennanto dagiti cawcawesna, ket icapetnanto dagiti sabali a cawcawes, ket yallatiwnanto dagiti dapdapo iti ruar ti pacarso iti nadalus a disso.
Ket ti apuy iti rabaw ti altar mabatinto a sidadarang idiay, daytoy dinto maiddep; ket ti padi sungsungrodannanto iti biniganbigat; ket icabilnanto a siuurnos iti rabawna ti daton a mapuuran, ket puurannanto idiay ti taba dagiti daton a maipaay iti cappia.
Ti apuy mabatinto laeng a sidadarang nga agnanayon iti rabaw ti altar;
Ket daytoy ti alagaden iti daton a macan: dagiti annac a lallaki ni Aaron idatondanto iti saclang ni Jehova, iti sango ti altar.
Ket mangalanto iti sangarakemna iti daydiay, iti namayecmec nga harina ti daton a canen, ken iti dadduma a lanana, ken dagup ti incienso nga adda iti daton a bel-laay, ket puurannanto iti rabaw ti altar nga agservi a nabanglo a sayamusom, cas pacalaglagipanna, ken Jehova.
Ket ti matda iti daydiay canento ni Aaron ken dagiti annacna a lallaki: macanto a di-nalevaduraan iti maysa a nasantoan a disso; iti paraangan ti tolda ti gimong canendanto.
Dinto maluto a silelevadura
Intedco a cas bagida cadagiti datdaton caniac, iti maaramidto iti apuy; daytoy ti nasantoan unay, a cas ti daton gapu iti basol, ken cas ti daton gapu iti salungasing.
Tumunggal maysa a lalaki cadagiti annac ni Aaron 
canennanto cas bagina nga agnanayon cadagiti putputotyo,
Ket ni Jehova nakisao ken Moises, a kinunana,
Daytoy ti daton ni Aaron ken dagiti annacna a lallaki, nga ipaaydanto ken Jehova iti aldaw a pannacasapsapona: ti apagcapulo ti maysa nga efa ti namayecmec nga harina a maipaay a mataginayon a daton a bel-laay, ti cagudduana iti bigat ket ti maysa a gudduana iti malem.
Ket ti padi a napulotan a sumononto kencuana 
gapu iti mataginayon a pagbilinan, 
mapuuranto nga awan ti curangna a maipaay ken Jehova.
Ket tunggal daton 
a canen ti padi mapuuranto nga awan ti curangna: 
dinto macan.
Ket ni Jehova nakisao ken Moises, a kinunana,
Ibagam ken Aaron ken cadagiti annacna a lallaki, a cunam, Daytoy ti alagaden iti panagdaton gapu iti basol: iti disso a pamatpatayan iti daton a mapuuran, isunto met ti pamapatayan iti daton gapu iti basol iti saclang ni Jehova isu ti nasantoan unay.
Ti padi a mangidaton itoy gapu iti basol, canennanto: iti maysa a disso a nasantoan isu panganannanto, iti paraangan ti tolda ti gimong.
Uray aniaman a macasagid iti lasag iti daytoy, nasantoanto; ket no mawarsian ti darana iti uray ania a cawes, labaamto ti nawarsian iti maysa a disso a nasantoan.
ket no suer nga alicamen ti nacalutoanna, maugasanto, 
ket mabuggoanto iti danum.
Tunggal lalaki cadagiti papadi canennanto daydiay: 
isu ti nasantoan unay.
Ket saan a macan ti daton gapu iti basol, no ti dadduma a darana naiserrec iti tolda ti gimong, tapno maaramid a pacaabbongan iti nasantoan a disso: mapuuranto iti apuy.
Ket daytoy ti alagaden ti panagdaton gapu iti salungasing: isu ti nasantoan unay.
Iti disso a pamatpatayanda iti daton a mapuuran ti pamapatayanda iti daton gapu iti salungasing; ket ti dara daytoy iwarisnanto iti lawlaw ti rabaw ti altar.
Ket itoy idatonnanto ti dagup ti tabana: 
ti nalucmeg nga ipus, 
ken ti taba a mangcumot cadagiti lalaem,
Ken ti dua a beckel,
Ket ti padi puurannanto ida iti rabaw ti altar a maysa a daton a maaramid iti apuy ken Jehova: isu ti maysa a daton gapu iti salungasing.
Tunggal lalaki cadagiti papadi manganto iti daydiay; 
iti nasantoan a disso ti pangananto: 
isu unay nasantoan.
Cas iti daton gapu iti basol, casta met ti daton gapu iti salungasing, maymaysa nga alagaden ti pacawadanda: ti padi a mangaramid iti daydiay a pacaabbongan, cucuananto.
Ket ti padi a mangirucbab iti daton a mapuuran ti maysa a tao, 
ti padi met laeng tagicuaennanto 
ti lalat ti maidaton a mapuuran nga impaayna.
Ket tunggal daton a canen a maluto iti horno, 
ken amin a maluto iti parioc 
ken iti bandeja ti horno, 
ti cucuanto padi a mangidaton.
Ket tunggal daton a macan a nalaocan iti lana wenno namaga, 
cucuanto amin dagiti annac a lallaki ni Aaron,
Ket daytoy ti alagaden ti sacrificio cadagiti datdaton a maipaay ti cappia nga idatagto ti maysa a tao ken Jehova.
No isu yawatnanto a pagyaman, idatonnanto ngarud ti namayecmec a bel-laay a buyugen ti sacrificio a pagyaman dagiti saan a nalevaduraan a bibingca a nalaocan iti lana, ken di-nalevaduraan a cancanen a nasapsapoan iti lana, ken tortorta a nalaocan iti lana.
Agraman dagiti bibingca ti tinapay a nalevaduraan, idatagnanto ti datonna a buyugen ti sacrificio dagiti datdatonna a maipaay iti capia a pagyaman.
Ket iti daydiay ipaaynanto ti maysa iti tunggal daton, nga agservi a daton a maitayag ken Jehova; daytoy cucuanto ti padi a mangiwarsi iti dara dagiti datdaton iti cappia.
Ket ti lasag ti sacrificio dagiti idatonna iti cappia a pagyaman macanto iti aldaw panagidatonna; awanto ti matda agingga iti bigat.
Ngem no ti sacrificio ti datonna maysa a cari, wenno ti maysa a daton ti sibubulos a nakem, macanto iti aldaw a panangipaayna iti datonna; ket ti cabigatanna canennanto ti tiddana: isu ti pannacacaanto ti matda:
Ngem ti mabati iti lasag ti sacrificio agingga iti maicatlo nga aldaw, mapuuranto iti apuy.
Ket no adda uray ania a lasag iti sacrificio dagiti datdatonna a maipaay iti cappia a canenna iti maicatlo nga aldaw, saanto a maawat, dinto met maibilang kencuana a nangidatag iti daton: maysanto a rimon, ket ti cararua ti mangan awitennanto ti kinadakesna.
Ket ti lasag a maisagid iti uray aniaman a saan a nadalus, saan a canen; mapuuranto iti apuy
Ngem ti tao a mangan 
a maipaay ken Jehova,
Ket no addanto maysa a macasagid iti uray ania a narugit, ti kinarugit ti tao wenno kinarugit ti animal, wenno maysa a nacarimrimon a rugit, ket mangan iti lasag ti sacrificio dagiti datdaton iti cappia, a maipaay ken Jehova, dayta a tao maipusayto iti ilina.
Ket ni Jehova nakisao ken Moises, a kinunana,
Ibagam cadagiti annac ti Israel, a cunam, Dicayto mangan iti taba ti vaca, wenno carnero, wenno calding.
Ket ti taba ti matay latta, ken ti taba ti pinisangpisang dagiti narungsot nga animal, mabalin nga aramaten iti uray ania a pacaipayanna; ngem uray caano dicayto mangan iti dayta.
Ta ti uray siasinoman a mangan iti taba ti animal a mapuuran a dagiti tattao idatagda a daton iti apuy ken Jehova, uray daydiay a tao a mangan iti dayta maipusayto iti ilina.
Ket dacayo dicayto mangan a pulos iti dara, uray dara ti tumatayab wenno animal iti uray sadino a pagnaedanyo.
Siasinoman a mangan iti uray ania a dara, dayta a tao maipusayto iti ilina.
Ket ni Jehova nakisao ken Moises, a kinunana,
Ibagam cadagiti annac ti Israel, a cunam, Ti mangidatag iti sacrificio dagiti datdatonna gapu iti cappia ken Jehova, yegnanto ti datonna iti sacrificio dagiti datdatonna gapu iti cappia ken Jehova:
Dagiti imana met laeng ti mangyegto cadagiti datdaton a mapuuran iti apuy ken Jehova; ti taba agraman ti barucong yegnanto, tapno ti barucong mailili cas daton a maitayag iti sango ni Jehova.
Ket ti padi puurannanto ti taba iti rabaw ti altar; ngem ti barucong cucuanto ni Aaron ken dagiti annacna a lallaki.
Ket ti luppo a macanawan itedyonto iti padi a maipaay a daton a maitayag cadagiti sacrificio dagiti datdatonyo iti cappia.
Ti anac a lalaki ni Aaron a mangirucbab ti dara dagiti datdaton iti cappia, ken ti taba, cucuananto ti macanawan a luppo a pannacabagina.
Ta ti barucong a mailili ken ti luppo a maitayag, innalac cadagiti annac ti Israel cadagiti sacrificio dagiti datdatonda a maipaay iti cappia, ket intedco ken Aaron a padi ken cadagiti annacna a lallaki cas pannacabagida nga agnanayon nga aggapu cadagiti annac ti Israel.
Daytoy ti pannacabagi ni Aaron a napolutan ken ti pannacabagi dagiti annacna a lallaki ta napolutanda, cadagiti datdaton a naaramid iti apuy ken Jehova iti aldaw a panangidatagna cadacuada tapno agannongda ken Jehova iti akem ti padi,
Isu a imbilin ni Jehova a maited a pannacabagida cadagiti annac ti Israel, iti aldaw a panangpulotna cadacuada
Isu ti pannacabagida nga agnanayon cadagiti capcaputotanda.
Daytoy ti alagaden iti daton a mapuuran, iti daton a macan, ken iti daton gapu iti basol, ken iti daton gapu iti salungasing, ken ti pannacaconsagrar, ken iti panangidatag cadagiti datdaton iti cappia;
Nga ni Jehova imbilinna ken Moises idiay bantay Sinai, iti aldaw a panangbilinna cadagiti annac ti Israel nga ipaayda dagiti datdatonda ken Jehova, idiay tay-ac ti Sinai.
Ket ni Jehova nakisao ken Moises, a kinunana,
Alaem ni Aaron ken agraman dagiti annacna a lallaki, ken dagiti cawcawes, ken ti lana a pagsapsapo, ken ti vaca a lalaki a daton gapu iti basol, ken dagiti dua a lallaki a carnero, ken ti labba ti di-nalevaduraan a tinapay;
Ket tiptiponem amin ti gimong iti ruangan ti tolda ti gimong.
Ket ni Moises inaramidna ti cas imbilin kencuana ni Jehova; ket ti gimong natiptiponda iti ruangan ti tolda ti gimong.
Ket ni Moises kinunana iti gimong, Daytoy ti aramid nga aramiden nga imbilin ni Jehova.
Ket ni Moises innalana ni Aaron ken dagiti annacna a lallaki, ket binuggoanna ida iti danum.
Ket incabilna kencuana ti bado ket binaricsanna iti barikes, ket incapetna ti cagay kencuana, ket inlusong ti efod kencuana, sana incapet ti barikes ti efod a nasayaat ti pannacaabelna, isu ti pinanggalutna ti efod kencuana.
Ket insaadna kencuana ti pectoral, ket iti uneg ti pectoral incabilna ti Urim ken ti Tummim.
Ket insaadna ti mitra iti olona; ket iti sangoananna, iti mitra, incabilna ti pinitpit a balitoc, ti nasantoan a balangat; cas imbilin ni Jehova ken Moises.
Ket ni Moises innalana ti pagsapsapo a lana, ken sinapsapoanna ti tabernaculo ken amin nga adda iti unegna, ket sinantificarna ida.
Ket winarsianna iti daydiay ti rabaw ti altar iti naminpito a daras ket linanaanna ti altar, ken amin nga alicamenna, ken ti pagbuggoan ken ti batayna, tapno pasantoenna ida.
Ket binuyatanna ti olo ni Aaron iti lana a pagsapsapo, ket pinulotanna tapno pasantoenna.
Ket ni Moises innala dagiti annac a lallaki ni Aaron, ket kinawesanna ida cadagiti badbado, ket incapetna cadacuada dagiti barbarikes, ket imbedbedna cadagiti ol-oloda ti pannacacallogong; cas imbilin ni Jehova ken Moises.
Ti pannacaconsagrar ni Aaron ken dagiti annacna a lallaki.
Ket inyegna ti vaca a lalaki ti daton gapu iti basol: ket da Aaron ken dagiti annacna a lallaki impatayda dagiti im-imada iti rabaw ti olo ti vaca a daton gapu iti basol.
Ket pinatayna; ket ni Moises innalana ti dara, ket iti ramayna, incabilna cadagiti sarsara ti altar, ket ginugoranna ti altar, ket imbuyatna ti dara iti puon ti altar, ket pinasantona, tapno aramidenna ti pannacaabbongna.
Ket innalana amin a taba nga adda cadagiti lalaem, ken ti culapot ti dalem, ken dagiti dua a beckel, ken ti tabada; ket ni Moises pinuuranna ida iti rabaw ti altar.
Ngem ti vaca, ken ti lalatna, ken ti lasagna, ken ti tackina pinuuranna iti ruar ti pacarso; cas imbilin ni Jehova ken Moises.
Ket indatagna ti carnero a lalaki ti daton a mapuuran ket ni Aaron ken dagiti annacna a lallaki impatayda dagiti im-imada iti rabaw ti olo ti carnero.
Ket pinatayna; ket ni Moises inwarsina ti dara iti lawlaw ti rabaw ti altar.
Ket rinangcayna ti carnero a lalaki; ket ni Moises pinuuranna ti olo, dagiti narangrangcay, ken ti taba.
Ket binuggoanna iti danum dagiti lalaem ken dagiti sacsacana; ket ni Moises pinuuranna amin a bagi ti carnero iti rabaw ti altar; isu idi ti maysa a daton a mapuuran nga agservi a nabanglo a sayamusom: daytoy ti maysa a daton a naaramid iti apuy ken Jehova; cas imbilin ni Jehova ken Moises.
Ket indatagna ti sabali a carnero a lalaki, ti carnero iti pannacaconsagrar: ket ni Aaron ken dagiti annacna a lallaki impatayda dagiti imada iti rabaw ti olo ti carnero.
Ket pinatayna; ket ni Moises nangala iti dara daydiay ket incabilna iti rabaw ti tuctuc ti bolong ti lapayag a macanawan ni Aaron, ken iti tangan ti macanawan nga imana, ken rabaw ti tangan ti macanawan a sacana.
Ket inyegna dagiti annac a lallaki ni Aaron; ket ni Moises incabilna ti nayon ti dara iti pantoc ti macanawan a laplapayagda, ken iti tangan dagiti im-imada a macanawan, ken iti tangan dagiti sacsacada a macanawan: ket ni Moises in-warsina ti dara iti lawlaw ti rabaw ti altar.
Ket innalana ti taba, ken ti nalucmeg nga ipus, ken amin a taba nga adda cadagiti lalaem, ken ti culapot ti dalem, ken dagiti dua a beckel, ken ti tabada, ken ti macanawan a luppo:
Ket iti labba ti tinapay a di-nalevaduraan nga adda iti sango ni Jehova, innalana ti maysa a bibingca a di-nalevaduraan, ken maysa a torta ti tinapay a nalanaan, ken maysa a cancanen, ket indissona ida iti taba ken iti macanawan a luppo:
Ket incabilna amin iti ima ni Aaron ken cadagiti im-ima dagiti annacna sada inlili ida nga agservi a daton a maitayag iti sango ni Jehova.
Ket ni Moises iniccatna dagidiay iti im-imada, ket pinuuranna ida iti rabaw ti altar iti ngatoen ti daton a mapuuran: daydiay ti maysa a pannacaconsagrar a nabanglo a sayamusom: isu idi ti maysa a daton a napuuran iti apuy ken Jehova.
Ket ni Moises innalana ti barucong, ket inlilina a daton a maitayag iti sango ni Jehova: isu ti pannacabagi ni Moises iti carnero a lalaki ti pannacaconsagrar; cas imbilin ni Jehova ken Moises.
Ket ni Moises nangala iti lana a pagsapsapo, ken iti dara nga adda iti altar, ket inwarsina ken Aaron, cadagiti cawcawesna, ken cadagiti annacna a lallaki, ken cadagiti cawcawes dagiti annacna a lallaki agraman kencuana, ket pinasantona ni Aaron dagiti cawcawesna, ken dagiti annacna a lallaki, ken dagiti cawcawes dagiti annacna a lallaki agraman kencuana.
Ket ni Moises kinunana ken Aaron ken cadagiti annacna a lallaki, Lingtaenyo ti lasag iti ruangan ti tolda ti gimong: ket canenyo idiay ken ti tinapay nga adda iti labba ti pannacaconsagrar, cas imbilinco a kinunac, Ni Aaron ken dagiti annacna a lallaki canendanto daydiay.
Ket ti matda iti lasag ken iti tinapay puuranyonto iti apuy.
Ket iti pito nga aldaw dicayto pumanaw iti ruangan ti tolda ti gimong, inggana ti di-masungpot dagiti aldaw ti pannacaconsagraryo: ta isu consagrarennacayto iti pito nga aldaw.
Cas ti pannacaaramidna daytoy nga aldaw, casta met ni Jehova imbilinna a maaramid, tapno aramiden ti pannacaabbong a maipaay cadacayo.
Ket iti ruangan ti tolda ti gimong ti pagnaedanyonto nga agmalmalem ken agpatnag bayat dagiti pito nga al-aldaw, ket salimetmetanyonto ti imbilin ni Jehova, tapno dicayto matay: ta casta ti naibilin caniac.
Ket ni Aaron ken dagiti annacna a lallaki inaramidda amin a pinaibilin ni Jehova ken Moises.
Ni Aaron sacrificio dagiti idatonna.
Ket naaramid iti maicawalo nga aldaw nga ni Moises inayabanna ni Aaron ken dagiti annacna a lallaki, ken dagiti lallacay ti Israel;
Ket kinunana ken Aaron, Alaem ti maysa nga urbon cadagiti vacvaca a maipaay a daton gapu iti basol, ken ti maysa a carnero a lalaki a maipaay a daton a mapuuran, nga awan pacapilawanda, ket idatonmo ida iti saclang ni Jehova.
Ket ibagamto cadagiti annac ti Israel ket cunam, Mangalacayo iti maysa a calding a lalaki a daton gapu iti basol; ken maysa nga urbon a vaca ken maysa a cordero nga awan pacapilawanda, a saggaysa ti tawenda nga agservi a daton a mapuuran;
Ken maysa a vaca a lalaki ken maysa a carnero a lalaki a datdaton iti cappia nga irucbab iti sango ni Jehova; ken maysa a daton a macan a nalaocan iti lana: ta ita nga aldaw ni Jehova agparang cadacayo.
Ket inyegda ti imbilin ni Moises iti sango ti tolda ti gimong: ket amin ti gimong immadanida ket nagtacderda iti saclang ni Jehova.
Ket ni Moises kinunana, Daytoy ti imbilin ni Jehova a rebbengyo nga aramiden: ket ti dayag ni Jehova agparangto cadacayo.
Ket ni Moises kinunana ken Aaron, Umasidegca iti altar, ket ipaaymo ti datonmo gapu iti basol, ken ti datonmo a mapuuran, ket aramidem a pacaabbongam met laeng, ken iti ili; ket irucbabmo ti daton ti ili, ket aramidem a pacaabbonganda: cas imbilin ni Jehova.
Idin ni Aaron immasideg iti altar, ket pinatayna ti urbon a vaca a daton gapu iti basol, isu maipaay kencuana met laeng.
Ket dagiti annac a lallaki ni Aaron indatagda ti dara kencuana, ket isu insawsawna ti ramayna iti dara, sana incabil cadagiti sarsara ti altar, ket imbuyatna ti dara iti poon ti altar;
Ngem ti taba, ken dagiti beckel, ken ti culapot ti dalem ti daton gapu iti basol pinuuranna iti rabaw ti altar; cas imbilin ni Jehova ken Moises.
Ket ti lasag ken ti lalat pinuuranna iti apuy iti ruar ti pacarso.
Ket pinatayna ti daton a mapuuran; ket dagiti annac a lallaki ni Aaron inyawatda kencuana ti dara ket isu inwarsina iti lawlaw ti rabaw ti altar.
Ket isuda inyawatda kencuana ti daton a mapuuran a marangrangcay, ken ti olo: ket pinuuranna ida iti altar.
Ket binuggoanna dagiti lalaem ken dagiti sacsaca, sana pinuuran ida iti ngatoen ti daton a mapuuran iti rabaw ti altar.
Ket indatagna ti daton ti ili, ket innalana ti calding ti daton gapu iti basol a maipaay iti ili sana pinatay, ket indatonna gapu iti basol, cas iti immuna.
Ket indatagna ti daton a mapuuran, ket indatonna cas mayannurot iti linteg.
Ket indatagna ti daton a macan ket nangrakem itoy ket pinuuranna iti rabaw ti altar, a nayon ti daton a mapuuran ti bigat.
Pinatayna met ti vaca a lalaki ken ti carnero a lalaki, isuda a sacrificio dagiti datdaton iti cappia, a naipaay iti ili: ket dagiti annac a lallaki ni Aaron inyawatda kencuana a dara nga inwarsina iti lawlaw ti rabaw ti altar.
Ket ti taba ti vaca ken ti carnero, ti nalucmeg nga ipus, ken ti mamungon cadagiti lalaem, ken dagiti beckel, ken ti culapot ti dalem:
Ket incabilda ti taba iti rabaw dagiti barucong, ket pinuuranna ti taba iti rabaw ti altar:
Ket ni Aaron inlilina dagiti barbarucong ken ti macanawan a luppo, daton a maitayag iti sango ni Jehova; cas imbilin ni Jehova.
Ket ni Aaron intayagna dagiti imana nga insango iti ili, ket binendicionanna ida; ket immulog iti nangidatonanna iti daton gapu iti basol, ken iti daton a mapuuran, ken cadagiti datdaton iti cappia.
Ket da Moises ken Aaron simrecda iti tolda ti gimong, ket sada rimmuar, ket binendicionanda ti ili: ket ti dayag ni Jehova nagparang cadagiti amin a tattao.
Ket ti apuy rimmuar iti sango ni Jehova, ket pinuuranna iti rabaw ti altar ti daton a mapuuran ken ti taba: ket idi nakita amin dagiti tattao, nagdir-ida, ket nagpaclebda.
Ti basol da Nadab ken Abiu
Ket ni Nadab ken ni Abiu, nga annac a lallaki ni Aaron, innalada tunggal maysa ti incensariona, ket iniccanda iti apuy, sada incabil ti incienso, ket indatonda ti sabali nga apuy ken Jehova, a dina imbilin cadacuada.
Ket ti apuy rimmuar iti sango ni Jehova, ket inalun-unna ida, ket natayda iti sango ni Jehova.
Idin ni Moises kinunana ken Aaron, Daytoy ti imbaga ni Jehova a kinunana, Siac masantificaracto cadagiti umasideg caniac, ket iti sango ti amin nga umili maglorificaracto
Ket ni Aaron nagulimec.
Ket ni Moises inayabanna da Misael ken Elisafan, nga annac a lallaki ni Uzziel nga uliteg ni Aaron, ket kinunana cadacuada, Umasidegcayo, ket ipanawyo ditoy sango ti santuario iti ruar ti pacarso dagiti cacabsatyo.
Iti casta immasidegda, ket impanda ida a sicacawes iti ruar ti pacarso; cas sinao ni Moises.
Ket ni Moises kinunana ken Aaron, ken Eleazar, ken Itamar nga annacna a lallaki, Dicayo wacrayen ti booc ti oloyo, dicayo met pigisen ti cawcawesyo; tapno dicayo matay, ken tapno di-macapungtot iti dagup ti gimong: ngem baybay-anyo dagiti cacabsatyo, ti dagup ti ili nga Israel, leddaangenda ti puur a pinasged ni Jehova.
Ket dacayo dicay rumrumuar iti ruangan ti tolda ti gimong, di la ket ta mataycayo; gapu ta ti lana ni Jehova a pagsapsapo adda cadacayo
Ket inaramidda ti mayannurot iti sao ni Moises.
Ket ni Jehova nakisao ken Aaron a kinunana,
Sica wenno dagiti annacmo a lallaki agraman kenca, dicay uminum iti arac wenno naingel nga inumen no sumreccayo iti tolda ti gimong, tapno dicay matay: daytoy maalagadto nga agnanayon cadagiti caputotanyo:
Ken tapno mailasinyo ti nasantoan 
ken sapasap, 
ken ti saan a nadalus 
ken nadalus;
Ken tapno isuroyo cadagiti annac ti Israel ti dagup dagiti al-alagaden nga imbaga ni Jehova iti ngiwat ni Moises.
Dagiti rebbeng ken binglay dagiti papadi.
Ket ni Moises nakisao ken Aaron, ken Eleazar ken Itamar, nga annacna a lallaki a nabati, Alaenyo ti daton a macan a natda cadagiti datdaton a naaramid iti apuy ken Jehova, ket canenyo a di-nalevaduraan iti sibay ti altar; ta isu ti nasantoan unay;
Ket canenyonto iti maysa a disso a nasantoan, gapu ta isu ti pannacabagim, ken pannacabagi dagiti annacmo a lallaki, cadagiti datdaton a naaramid iti apuy ken Jehova: ta casta ti naibilin caniac.
Ket ti barucong a mailili ken ti maitayag a luppo canenyonto iti maysa a yan a nadalus; sica, ken dagiti annacmo a lallaki ken babbai agraman kenca: ta dagidiay maitedda a cas pannacabagim, ken pannacabagi dagiti annacmo, cadagiti sacrificio dagiti datdaton a maipaay iti cappia dagiti annac ti Israel.
Ti maitayag a luppo ken ti mailili a barucong yegdanto agraman cadagiti datdaton a maaramid iti apuy ti taba, tapno mailili nga agservi a maysa a daton a maitayag iti sango ni Jehova: ket cucuamto, ken cucua dagiti annacmo agraman kenca a maysa a pannacabagi iti agnanayon; cas imbilin ni Jehova.
Ket ni Moises sigaganetget a nagsapul iti calding ti daton gapu iti basol, ket, adtoy, napuuranen ket nagpungtot ken Eleazar ken Itamar, nabati nga annac a lallaki ni Aaron ket kinunana,
Ania ti gapuna a dicay nangan ti daton gapu iti basol iti disso ti santuario, idinto nga isu nasantoan unay, ket intedna cadacayo a mangawit iti kinadakes ti gimong, tapno aramidenyo ti pannacaabbongda iti sango ni Jehova?
Adtoy awan ti naiyeg nga darana: kinaagpaysona nacanyon coma a nayeg iti uneg ti santuario: iti santuario, cas imbilinco.
Ket ni Aaron kinunana ken Moises, Adtoy, daytoy nga aldaw impaayda ti datonda gapu iti basol ken ti datonda a mapuuran iti sango ni Jehova; ket naipaayda caniac cas cadagitoy: ket no kinnanco coma ita ti daton gapu iti basol, nacaay-ayonto ngata coma iti imatang ni Jehova?
An-animal a nadalus ken narugit
Ket ni Jehova nakisao cada Moises ken Aaron, a kinunana cadacuada,
Ibagayo cadagiti annac ti Israel, a cunayo, Dagitoy dagiti nabiag a mabalinyo a canen cadagiti an-animal nga adda iti rabaw ti daga.
Nupay casta dicayto sidsidaen dagitoy nga agngatingat, a nagpisi ti cucuda: 
ti camello, 
uray ta agngatingat, 
ngem saan a nagpisi ti cucuna, 
carugityo ti isu.
Ket ti connejo, 
uray ta agngatingat 
ngem saan a nagguddua ti cucuna, 
carugityo ti isu.
Ket ti liebre, 
ta agngatingat 
ngem saan a nagpisi ti cucuna, 
carugityo ti isu.
Ket ti babuy, 
ta nagguddua ti cucuna, 
ket nagpisi ti dapanna, 
ngem saan nga agngatingat, 
carugityo isu.
Iti lasag dagitoy dicayto agsida 
ket ti natay a bangcayda dicayto sagiden; 
ida carugityo.
Dagitoy dagiti adda cadagiti dandanum 
a mabalinyonto a canen nga uray ania nga adda pigar ken sicsicna cadagiti dandanum, 
cadagiti baybay, 
ken cadagiti carcarayan, 
mabalinyo a sidaen.
Ket dagup dagiti awan pigarna ken sicsicna iti baybay, ken iti carayan, iti dagup dagiti aggaraw cadagiti dandanum, ken iti amin dagiti nabiag nga adda cadagiti dandanum, carimonyo ida.
Ket carimonyonto ida; 
dicayto sidaen dagiti lasagda, 
ket dagiti bangcayda 
a natay carimonyonto.
Uray ania nga awanan pigar 
ken sicsicna cadagiti dandanum, 
dayta macarimon cadacayo.
Ket cadagiti tumatayab 
carimonyonto dagitoy; 
saandanto a masida,
nacarimrimonda:
Ken ti gik-gik, ken ti sawi, ken ti cakitana,
Ken ti avestruz, ken ti calaw, ken ti garceta, ken ti cali ken cakitana,
Ken ti puec, ken ti catili ken ti cullaaw.
Ken ti calamon, ken ti pelicano, ken ti buitre,
Ken ti tic-babuy, ken ti cannaway ken cakitana, ken abubilla, ken ti panniki.
Amin dagiti an-animal a nagpayac nga agcaradapda cadagiti uppat a sacsacada, carimonyo dagita.
Nupay casta mabalinyo a sidaen dagiti amin a nagpayac nga agcaradapda cadagiti uppat a sacada, nga adda luppoda, isu a paglagtoda iti daga;
Uray dagitoy mabalinyo a sidaen ida: ti dudon ken cakitana, ti pattanglod ken cakitana, ken ti curiat ken cakitana, ken ti pattinggi ken cakitana.
Ngem amin a nagpayac nga agcaradap nga uppat dagiti sacsacada, carimonyo ida.
Ti kinarugit dagiti an-animal a natay
Ket gapu cadagitoy agbalincayto a narugit: siasinoman a mangsagid iti bangcayda a natay, saanto a nadalus agingga iti rumabii;
Ket siasinoman a mangala iti sangcabassit a bagi ti natay cadagidiay, labaannanto ti pagan-anayna, ket dinto nadalus agpapan iti rumabii.
Tunggal animal a nagpisi ti cucuna ket saan a nagguddua ti dapanna, ket di met agngatingat, carugityonto; tunggal maysa a mangsagid cadacuada narugitto.
Ket anyaman cadagiti an-animal a mangipagna cadagiti ramramay ti sacana nga uppat, narugit cadacayo dagita: siasinoman a tao a mangsagid iti bangcay a natay dagidiay, narugitto agingga iti rumabii.
Ket ti mangawit iti bangcay a natay dagita labaannanto ti pagan-anayna ket dinto nadalus agpapan iti rumabii: dagita carugityo ida.
Ket cadagiti agcarcarayam nga agay-ayam iti daga, dagitoy ti macarugit cadacayo: ti comadreja, ken ti bao, ken ti banias ken cakitana,
Ken ti tecca, ken ti buaya, ken ti aluti-it, ken ti alibut, ken ti berroroco.
Dagitoy isuda ti carugityo cadagiti amin nga aguy-uyas: sianoman a mangsagid cadacuada no natayda, narugitto inggana iti rumabii.
Ket uray ania a nacaitinnagan dagidiay, no natayda, narugitto; uray no latoc a cayo, uray pagan-anay, uray lalat, uray supot, uray ania man nga alicamen a maaramat iti aramiden, rebbengdanto ti maicabil iti danum, ket saandanto a nadalus inggana ti rumabii, daytanto ti pannacadalusna.
Ket tunggal damili a pacaipisocan ti maysa cadagidiay, uray ania nga adda iti unegna, saanto a nadalus, ket iboongyonto.
Amin a taraon idiay a mabalin a canen, a madanuman, nacarugrugitto; ket amin a mabalin nga inumen nga agyan iti casdiay a damili saanto a nadalus.
Ket amin a maiparabawto iti uray ania a paset ti bagida a natay narugitto; no horno wenno pagisaangan, mawarawaranto narugitda, ket carugityonto ida.
Nupay ti maysa nga ubbog wenno bito a pagurnongan iti danum, nadalusto: ngem maisagid iti bagida a natay saanto a nadalus.
Ket no ti sangcabassit iti bagida a natay agdisso iti bin-i a maimula, nadalus.
Ngem no ti danum maicabil iti bin-i, ken no ti bassit iti bagida, a natay agdisso iti daydiay, narugitto cadacayo.
Ket uray no ania nga animal, a mabalinyo a sidaen, matay; ti macasagid iti bagida a natay narugitto agpapan iti rumabii.
Ket ti mangan iti bagi daydiay a natay, labaannanto dagiti pagan-anayna ket narugitto agingga iti rumabii.
Dagiti agcarcarayam a di macan.
Ket tunggal maysa nga animal nga aguyas nga agcarcarayam iti daga maysa a nacarimrimon; daytoy dinto macan.
Uray ania nga yuyusna ti bucsitna, ken uray ania a mangicarayam cadagiti uppat a sacsacana, wenno uray ania nga adu ti sacsacana, uray dagup amin nga agcarcarayam iti daga, dicayto mangan cadagita, ta dagita macarimonda.
Dicayto agaramid iti pacarimonan cadacayo maipuon laeng iti maysa nga animal nga aguy-uyas; dicayto met mangar-aramid iti pacarugitanyo cadagidiay, tapno mamulitancayo gapu cadacuada.
Ta siac ni Jehova a Diosyo: santificarenyo dagiti bagbagiyo, ket agsantocayo; ta siac santoac: dicayto met mulmulitan dagiti bagbagiyo iti uray-ania a kita cadagiti aguy-uyas nga aggaraw iti rabaw ti daga.
Ta siac ni Jehova a nangaon cadacayo iti daga nga Egipto, ta siac ti Diosyo: isu ti gapuna nga agsantocayto, ta siac santoac.
Daytoy ti alagaden maipapan iti animal, ken iti tumatayab, ken iti amin a parsua a nabiag nga aggaraw iti danum, ken iti amin a naparsua nga aguy-uyas iti daga,
Tapno mailasin ti saan a nadalus ken ti nadalus, ken ti nabiag a parsua a mabalin a canen, ken ti naparsua a nabiag a saan a macan.
Ti pannacadalus dagiti babbai.
Ket ni Jehova nakisao ken Moises, a kinunana,
Ibagam cadagiti annac ti Israel a cunam, No ti maysa a babai agsicug ket mangyanac iti maysa a lalaki, pitonto nga aldaw a saan a nadalus; cas cadagiti al-aldaw ti kinarugit ti panagsangailina saanto a nadalus.
Ket iti maicawalo nga aldaw macugitto ti ubing iti lasag ti prepuciona.
Ket ti babai urayennanto ti tallopulo ket tallo nga al-aldaw a panagdalusna iti dara; dinanto sagiden ti anyaman a nasantoan, dinto met sumrec iti yan ti santuario inggana ti pannacatungpal ti aldaw a panagdalusna.
Ngem no mangyanac iti babai dua a lawasna a maibilangto a saan a nadalus, cas iti kinarugitna; ket isu urayennanto ti innem a pulo ket innem nga aldaw a panagdalusna iti dara.
Ket no masungpot dagiti al-aldaw a panagdalusna, maipaay iti anacna a lalaki wenno babai, yegnanto iti padi ti maysa a cordero a tumawenen cas daton a mapuuran, ken maysa nga urbon ti calapati, wenno maysa a pagaw a daton gapu iti basol agingga iti ruangan ti tolda ti gimong:
Ket ti padi idatonnanto iti sango ni Jehova, ket aramidennanto ti pannacaabbongna; ket ni naganac madalusanton iti lunayenna
Daytoy ti alagadenna nga aganac iti lalaki man wenno babai.
Ket no awan ti umanay nga igatangna iti maysa a cordero, mangalanto ngarud iti dua a pagaw wenno dua nga urbon ti calapati; ti maysa agservi a daton a mapuuran, ket ti caduana agservi a daton gapu iti basol, ket ti padi aramidennanto a pacaabbonganna, ket nadalusto.
Ti panangilasin iti cutel.
Ket ni Jehova nakisao cada Moises ken Aaron, a kinunana,
No iti maysa a tao adda tumaud a letteg, iti cudil ti lasagna wenno latlat, wenno aglaslasilas, ket agbalin a sakit a cucutel iti cudil ti lasagna, maipanto ngarud ken Aaron, a padi, wenno iti maysa cadagiti annacna a lallaki a padi:
Ket ti padi imatangannanto ti sacsakiten iti cudil ti lasag; ket no ti dutdut iti sacsakiten nagpuraw, ket ti langa ti sacsakiten naun-uneg ngem iti cudil ti lasagna, dayta ti sakit a cucutel; ket ti padi amirisennanto, ket ikeddengnanto nga isu saan a nadalus.
Ket no ti yan ti lasilas nagpuraw iti cudil ti lasagna, ket agparang a saan a naun-uneg ngem iti cudil, ket ti dutdut iti dayta saan a nagpuraw, no casta ti padi ipaingnanto ti adda sacsakitenna iti pito nga aldaw;
Ket ti padi kitaennanto ti maicapito nga aldaw: ket, adtoy, ta no, ti pannacaimatangna, ti sacsakiten saan a dimmackel, ket ti sacsakiten saan a nagwaras iti cudil, ti padi ngarud ipaingnanto pay laeng iti pito nga aldaw;
Ket ti padi kitaennanto man met laengen iti maicapito nga aldaw, ket, adtoy, no ti sacsakiten nalitem, ket ti sacsakiten saan a nagwaras iti cudil, ti padi ibatadnanton ngarud nga isu nadalusen: latlat ti adda; ket isu labaannanto dagiti pagan-anayna, ket nadalusto.
Ngem no ti latlat agwaras iti cudil calpasan ti pannacaiparangna iti padi tapno madalusan, iparangnanto a balbaliwan ti bagina iti padi:
Ket ti padi imatangannanto, ket adtoy, no ti latlat nagwarasen iti cudil, ti padi ibatadnanto a casta a saan a nadalus: dayta ti cucutel.
No ti sakit a cucutel adda iti tao, maidatagto ngarud iti padi;
Ket ti padi kitaennanto; ket adtoy, no adda letteg a puraw iti cudil, ket pinagbalinna a puraw ti dutdut, ket adda nabiag a lasag nga awan cudilna iti letteg.
Dayta nabayagen a cucutel iti cudil ti lasagna, ket ti padi ibatadnanto nga isu saan a nadalus: dinanto ipapaing, ta isu saan a nadalus.
Ket no ti cucutel agwaras iti cudil, ket ti cucutel ramanenna amin a cudil ni agcucutel, manipud olona agingga iti sacana, ket ti padi makitanan a casta;
Ti padi ngarud ammirisennanto; ket, adtoy, no ti cucutel nalungpusna amin ti lasagna, ibatadnanto a nadalus ni nagsacsakit: pimmuraw amin; isu nadalusen.
Ngem inton agparang kencuanan ti nabiag a lasagna, saanto laeng a nadalus.
Ket ti padi imatangannanto ti lasagna nga awan cudilna, ket ibatadnanto a saan a nadalus: ti awan cudilna a lasag saan a nadalus: isu dayta ti cucutel.
Wenno, ti awan cudilna a lasag agsubli, ket agsucat iti puraw, no casta dumatagto iti padi:
Ket ti padi imatangannanto: ket, adtoy, no ti sacsakiten nagpuraw, ti padi ngarud ibatadnanto a nadalus ni nagsacsakit: isu nadalus.
Ket no iti cudil ti lasag ti nagtaudan ti letteg, ket immimbagen,
Ket iti nagsaadan ti letteg tumubo ti letteg a napuraw, wenno lasilas, lumabaga a puraw, no casta maiparangto iti padi;
Ket ti padi imatangannanto; ket, adtoy, no ti langana nalenlennec ngem iti cudil, ket ti dutdut iti yanna nagpurawen, ti padi ngarud ibatadnanto a saan a nadalus: dayta ti sakit a cucutel, timmaud iti yan ti letteg.
Ngem no ti padi imatangannanto, ket adtoy, awan dutdut a nagpuraw idiay, ket saan a nalenlennec ngem iti cudil, ngem ket di nalitem; ti padi ngarud ipaingnanto bayat dagiti pito nga aldaw:
Ket no dayta agwaras iti cudil, ti padi ngarud ibatadnanto a saan a nadalus: dayta ti sacsakiten.
Ngem no ti lasilas adda laeng iti tinaudanna, ket saan a nagpacpakilo, dayta ti nagpiglatan ti letteg; ket ti padi ibatadnanto a nadalus.
Wenno no ti lasag iti yan ti cudil a nasinit iti apuy, ket ti nasalunat a lasag ti nasinit aglasilas a lumabaga ken pumuraw, wenno puraw;
No casta ti padi ammirisennanto daydiay; ket, adtoy, no ti dutdut iti yan ti lasilas agpuraw, ket ti nagparanganna nalenlennec ngem ti cudil; dayta ti cucutel, timmaud iti yan ti nasinit: ket ti padi ibatadnanto a saan a nadalus: dayta ti sakit a cucutel.
Ngem no ti padi ammirisennanto daydiay, ket, adtoy, awan puraw a dutdut iti yan ti lasilas, ket saan a nalenlennec ngem ti cudil, ngem nalitem; ti padi ngarud ipaingnanto bayat dagiti pito nga aldaw:
Ket ti padi ammirisennanto iti maicapito nga aldaw: no nagwaras iti cudil, ti padi ngarud ibatadnanto nga saan a nadalus: dayta ti sacsakiten a cucutel.
Ket no ti lasilas adda laeng iti nagsaadanna, ket saan a nagsacnap iti cudil, ngem nalitem; dayta ti letteg ti nasinit, ket ti padi ibatadnanto a nadalus: ta dayta ti pagpiglatan ti nasinit.
Ket no ti maysa a lalaki wenno babai adda sacsakitenna iti olo wenno timid,
Iti casta ti padi imatangannanto ti sacsakiten; ket, adtoy, no ti langana nalenlennec ngem ti cudil, ket adda boocna nga amarillo a nalapat, no casta ti padi ibatadnanto a saan a nadalus: isu dayta ti dogoldogol, dayta ti cucutel ti olo wenno timid.
Ket iti maicapito nga aldaw ti padi imatangannanto ti dogoldogol, ket adtoy, no ti dogoldogol saan a nagwaras iti cudil, ket ti langana saan a nalenlennec ngem ti cudil; ti sacerdote ibatadnanto ngarud a nadalus: ket labaannanto dagiti pagananayna, ket nadalus.
Ngem no ti dogoldogol nagwaras iti cudil, calpasan ti panagdalusna,
Iti casta ti padi imatangannanto; ket, adtoy, no ti dogoldogol nagwaras iti cudil, ti padi dinanto sapulen ti amarillo a booc; isu saan a nadalus.
Ngem no iti pannacaimatangna saan a nagpacpakilo ti dogoldogol, ket tinuboan ti nangisit a booc; ti dogoldogol immimbagen isu nadalus: ket ti padi ibatadnanto a nadalus.
Ket no lalaki wenno babai ti adda lasilasna iti cudil ti lasagna, uray pay puraw a lasilas;
Iti casta ti padi imatangannanto; ket, adtoy, no dagiti lasilas iti cudil ti lasagda nalitem a puraw, dayta ti curad, nagtaud iti cudil, isu nadalus.
Ket no ti booc ti tao nagparut iti olona, isu ti calbo; nupay casta nadalus.
Ket no ti boocna nagparut iti akinsango a paset ti olona, isu ti ludingas nupay casta nadalus.
Ngem no iti calbo, wenno iti ludingas adda lumabaga a puraw a sacsakiten; dayta ti cucutel a tumaud iti calbo, wenno iti ludingas.
Imatanganto ngarud ti padi, ket, adtoy, no ti letteg ti sacsakiten lumabaga a puraw iti calbona wenno ludingasna, cas iti langa ti cucutel iti cudil ti lasag;
Isu ti tao nga agcucutel, saan a nadalus: ti padi ibatadnanto nga ipatalged nga isu saan a nadalus; ti sacsakitenna adda iti olona.
Ket ti agcucutel nga agsacsakit, dagiti pagan-anayna maray-abdanto, ket ti booc ti olona mawacrayto, ket abbongannanto ti akingato a bibigna, ket agpuccawto, Saan a nadalus, saan a nadalus.
Dagup dagiti aldaw a panagbayag kencuana ti sacsakiten, maibilangto a saan a nadalus; isu saan a nadalus: agwaywayasto iti pagnaedanna; iti ruar ti pacarso ti pagtaengannanto.
met pagan-anay nga adda cucutel, 
pagan-anay man a de lana wenno pagan-anay a lienzo;
Uray pay iti gan-ay, wenno iti pacan; ti lienzo, wenno ti de lana, uray iti lalat, wenno uray isu-amin a naaramid iti lalat;
No ti sakit bumerde wenno lumabaga iti pagan-anay wenno iti lalat, wenno iti gan-ay wenno ti pacan, wenno iti uray ania nga aruaten a lalat; dayta ti sakit a cucutel, ket rebbengna ti maiparang iti padi:
Ket ti padi imatangannanto ti sakit, ket ipacni daydiay a nagsakit cadagiti pito nga al-aldaw:
Ket iti maicapito nga aldaw imatangannanto ti sakit: no ti sakit nagwaras iti pagan-anay, uray iti gan-ay, wenno iti pacan, wenno iti lalat, nga uray ania a pacaaramatan ti lalat; ti sakit isu ti cucutel a mamagrucop; isu saan a nadalus.
Ket puurannanto ti pagan-anay, uray ti gan-ay wenno pacan, ti de lana wenno lienzo, wenno ti uray ania nga aruaten a lalat, a pagyanan ti sakit: ta dayta isu ti cucutel a mamagrucop; mapuuranto iti apuy.
Ket no ti padi kitaennanto, ket adtoy, ti sakit saan a nagwaras iti pagan-anay, uray iti gan-ay, wenno iti pacan, wenno iti uray ania nga aruaten a lalat;
Ti padi ngarud ibilinnanto a labaandanto ti aruaten nga yan ti saket, ket ipacninanto pay iti pito nga aldaw:
Ket ti padi kitaennanto iti calpasan ti pannacaugas ti sakit; ket, adtoy, no ti sakit saan a nagusaw, ket ti sakit saan a nagwaras, saan a nadalus; ipuurmonto iti apuy: isu ti maysa a panagrucop nupay no ti panagcalbo adda iti ruar man wenno iti uneg.
Ket no ti padi kitaenna, ket, adtoy, ti sakit nagusaw calpasan ti pannacaugasna, iccatennanto ngarud iti aruaten, wenno iti lalat, wenno iti gay-ay wenno iti pacan:
Ket no agparang pay laeng iti aruaten, uray iti gan-ay, wenno iti pacan, wenno iti uray ania nga aruaten a lalat, agwarwaras: puuramto iti apuy dayta a yan ti sakit.
Ket ti pagan-anay, uray ti gan-ay, wenno pacan, wenno ania nga aruaten a lalat nga labaamto, no maiccat ti sakit, ipiduamto a labaan, ket nadaluston.
Daytoy ti alagaden ti sakit a cucutel iti pagan-anay a de lana wenno lienzo, uray iti gan-ay wenno iti pacan, wenno iti uray ania nga aruaten a lalat, tapno pangibatad iti kinadalus, wenno saanna a kinadalus.
Dagiti daton ti pannacadalus ti agcucutel.
Ket ni Jehova nakisao ken Moises, a kinunana,
Daytoy isunto ti alagaden ti agcucutel iti aldaw a pannacadalusna: isu maipanto iti padi:
Ket ti padi mapanto iti ruar ti pacarso; ket ti padi kitaennanto; ket, adtoy, no ti sacsakiten a cucutel imminbag iti nagcucutel ken akincucutel,
Agbilinto ngarud ti padi iti pannacaala iti biang ni padalusan ti dua a sibibiag a tumatayab a nadalus, ken cayo a cedro, ken escarlata, ken hisopo:
Ket ti padi ibilinnanto a mapapatay ti maysa cadagiti tumatayab iti maysa a damili iti yan ti danum nga agay-ayus.
Ti maipapan iti tumatayab a sibibiag, isu alaennanto, ken ti cayo a cedro, ken ti escarlata, ken ti hisopo, ket itanebnanto ida, agraman ti sibibiag a tumatayab, iti dara ti pinatay a tumatayab iti rabaw ti danum nga agay-ayus:
Ket warsiannanto ni padalusan iti cucutel iti maminpito, ket ibatadnanto nga isu nadalus, ket ibbatannanto ti sibibiag a tumatayab iti napanayag a tay-ac.
Ket ni padalusan labaannanto dagiti pagan-anayna, ken kiskisannanto amin a boocna ken dutdutna, ket digosennanto ti bagina iti danum; ket nadalusto: ket iti calpasanna, sumrecto iti pacarso ngem agnaedto iti ruar ti toldana cadagiti pito nga aldaw.
Ket iti maicapito nga aldaw, isu ti panangkiskisnanto iti isu-amin a boocna iti olona, ken ti timidna ken kidayna, uray isu-amin a dutdutna kiskisannanto: ket labaannanto ti pagan-anayna, ket digosennanto ti bagina iti danum, ket nadalusto.
Ket itinto maicawalo nga aldaw mangalanto iti dua a cordero a lallaki nga awan pilawda, ken maysa a cordero a cabayan awan pilawna, nga agtawenen ken tallo a pagcasangapulo nga apag ti maysa nga efa ti namayecmec nga harina a maipaay a daton a macan a nalaocan iti lana, ken maysa a log ti lana.
Ket ti padi a mangdalus kencuana idatagnanto ti tao a padalusan ken dagidiay a banbanag iti sango ni Jehova, iti ruangan ti tolda ti gimong.
Ket ti padi alaennanto ti maysa cadagiti cordero a lalaki, ken ti log ti lana, ket ipaaynanto a daton, gapu iti salungasing, ket ililinanto ida cas daton a maitayag iti sango ni Jehova:
Ket papatayennanto ti cordero a lalaki iti yan a pamatpatayan iti daton gapu iti basol, ken ti daton a mapuuran, iti lugar ti santuario: ta cas ti idaton a gapu iti basol isu ti bagi ti padi, casta met ti daton gapu iti salungasing: isu ti nasantoan unay:
Ket ti padi alaennanto iti dara ti daton gapu iti salungasing, ket ti padi icabilnanto iti pantoc ti lapayag a canawan ni madalusan, ken iti tangan ti imana a canawan, ken iti tangan ti canawan a sacana.
Ket ti padi alaennanto iti log ti lana, ket ibuyatnanto iti daculap ti macatigid nga imana met laeng;
Ket ti padi babasaennanto ti ramayna a canawan iti lana nga adda iti imana a catigid, ket iwarsinanto iti ramayna ti lana iti mamimpito iti sango ni Jehova:
Ket ti matda iti lana nga adda iti imana icabilto ti padi iti pantoc ti lapayag a canawan ni madalusan, ken iti tangan ti imana a canawan, ken iti tangan ti sacana a macanawan, iti rabaw ti dara ti daton gapu iti salungasing:
Ket ti natda iti lana nga adda iti ima ti padi icabilnanto iti olo ni madalusan: ket ti padi aramidennanto a pacaabbonganna, a maipaay ken madalusan iti saclang ni Jehova.
Ket ti padi irucbabnanto ti daton gapu iti basol, ket aramidennanto a pacaabbongan a maipaay ken madalusan gapu iti kinarugitna: ket iti calpasanna papatayennanto ti daton a mapuuran;
Ket ti padi ipaaynanto ti daton a mapuuran ken ti daton a macan iti rabaw ti altar: ket ti padi aramidennanto a pacaabbonganna, ket nadalusto,
Ket no napanglaw, ket awan mabalinna a pangalaan iti casdiay, mangalanto ngarud iti maysa a cordero a lalaki nga agservi a daton a mailili gapu iti salungasing, tapno maaramid a pacaabbonganna, ken maysa a pagcapulo ti maysa nga efa ti namayecmec nga harina a nalaocan iti lana ken maysa a log ti lana daton a macan;
Ken dua a pagpagaw wenno dua nga urbon dagiti calapati, no cas dagita ti mabalinna nga alaen; ket ti maysa isunto ti daton gapu iti basol, ket ti caduana maysa a daton a mapuuran.
Ket iti maicawalo nga aldaw ipannanto ida maipaay ti pagdalusna iti padi, iti ruangan ti tolda ti gimong, iti saclang ni Jehova:
Ket ti padi alaennanto ti cordero a daton gapu iti salungasing, ken ti log ti lana, ket ti padi ililinanto ida a maipaay a daton a maitayag iti sango ni Jehova.
Ket isu papatayennanto ti cordero a daton gapu iti salungasing; ket ti padi mangalanto iti dara ti daton gapu iti salungasing, ket icabilnanto iti pantoc ti lapayag a canawan ni madalusan, ken iti tanganna a canawan, ken tangan ti sacana a canawan.
Ket ti padi mangibuyatto iti lana iti daculapna met laeng ti imana a macatigid;
Ket ti ramay ti macanawan nga ima ti padi iwarsinanto ti dadduma a lana nga adda iti imana a macatigid iti maminpito iti saclang ni Jehova:
Ket ti padi icabilnanto ti lana nga adda iti imana iti pantoc ti lapayag a canawan ni madalusan, ken iti tangan ti imana a canawan, ken iti tangan ti sacana a canawan, iti rabaw ti nacaiccan ti dara ti daton gapu iti salungasing:
Ket ti natda iti lana nga adda iti ima ti padi icabilnanto iti olo ni madalusan, tapno maaramid a pacaabbonganna iti saclang ni Jehova.
Ket isu idatonnanto ti maysa cadagiti pagaw, wenno cadagiti urbon ti calapati, isu nga cas cabaelanna nga alaen;
Uray ania cadagiti cabaelanna nga alaen, ti maysa agservi a daton gapu iti basol, ket ti caduana agservi a daton a mapuuran, agraman ti daton a macan: ket ti padi aramidennanto ti pannacaabbong a maipaay ken madalusan iti saclang ni Jehova.
Daytoy ti alagaden ti agsakit iti cucutel a dinanto cabaelan a gunoden ti maitutop a pacadalusanna.
Ket ni Jehova nakisao ken Moises ken ni Aaron, a kinunana,
No macadanoncayo iti daga a Canaan, nga itdecto cadacayo a tagicuaenyon ket icabilco ti didigra a cucutel iti maysa a balay idiay daga a tagicuaenyo;
Ti akinbalay ngarud umaynanto ibaga iti padi, a cunana, Ipagarupco a cas la adda maysa a didigra iti balayco.
Ket ti padi ibilinnanto a pagpanawanda ti balay, no ti padi dina pay mapan kitaen idiay ti didigra, tapno amin nga adda iti balay di-coma maaramid a saan a nadalus: ket iti calpasanna ti padi sumrecto a cumita iti balay:
Ket isu imatangannanto ti didigra; ket adtoy, no ti didigra adda cadagiti diddiding ti balay a nagaritgaritan iti nauneg, bumerde wenno lumabaga, ket ti langana immuneg iti diding;
Ti padi ngarud rumuarto iti balay nga inggana iti ruanganna, ket ripcannanto ti balay bayat iti pito nga al-aldaw.
Ket ti padi umayto manen iti maicapito nga aldaw, ket imatangannanto; ket adtoy, no ti didigra nagwaras cadagiti diddiding ti balay;
Ti padi ibilinnanto ngarud nga iccatenda dagiti batbato nga yan ti didigra, ket ibellengda ida iti disso a narugit iti ruar ti ciudad:
Ket ituyangnanto a macuscusan ti balay nga aglawlaw iti unegna; ket isuda ibellengdanto dagiti a macuscusda iti ruar ti ciudad iti disso a narugit:
Ket alaendanto dagiti sabali a batbato, ket icabildanto ida iti yan a nagicatanda, ket isu mangalanto iti sabali a masa, ket palitadaennanto ti balay.
Ket no ti didigra ta sumubli manen, ket rumsua iti uneg ti balay, calpasan ti pinangiccatna cadagiti batbato, ken calpasan ti panangcuscusna iti balay, ken calpasan ti pannacapalitadana manen;
Ti padi sumrecto ngarud, ket imatangannanto; ket adtoy, no ti didigra agado iti uneg ti balay, dayta ti cucutel a mamagrucop iti balay; saan a nadalus.
Ket isu rebbaennanto dayta a balay, dagiti batbatona, ken tartaricayona, ken dagup amin a masa ti balay; ket ipannanto ida iti ruar ti Ciudad iti disso a narugit.
Maysa pay, ti sumrec iti dayta a balay iti bayat ti aldaw a pannacarikepna, saanto a nadalus inggana iti rumabii.
Ket ti agidda iti dayta a balay labaannanto ti pagan-anayna; ket ti mangan iti dayta a balay labaannanto dagiti pagan-anayna.
Ket no ti padi sumrecto tapno imatanganna, ket, adtoy, ti didigra saan a nagado iti dayta a balay, calpasan ti pannacapalitadana; no casta ti padi ibatadnanto a ti balay nadalus, ta ti didigra nagimbagen.
Ket isu alaennanto a pangdalus iti balay ti dua a tumatayab, ken cayo a cedro, ken escarlata, ken hisopo:
Ket papatayennanto ti maysa cadagiti tumatayab iti maysa nga alicamen a damili iti rabaw ti danum nga agay-ayus:
Ket alaennanto ti cayo a cedro, ken ti hisopo, ken ti escarlata, ken ti sibibiag a tumatayab, ket ipabatocnanto ida iti danum nga agay-ayus, ket warsiannanto ti balay iti maminpito daras:
Ket dalusannanto ti balay nga aramatenna ti dara ti tumatayab, ken ti agay-ayus a danum, ken ti sibibiag a tumatayab, ken ti cayo a cedro, ken ti hisopo, ken ti escarlata:
Ngem isu ibbatannanto ti sibibiag a tumatayab iti ruar ti ili iti napanayag a tay-ac casta ti panangaramidnanto iti pacaabbongan a maipaay iti dayta a balay; ket nadalusto.
Daytoy ti alagaden a maitutop cadagiti amin a kita ti didigra a cucutel, ken dogoldogol,
Ken maipaay iti cucutel ti maysa a cawes ken ti maysa a balay,
Ken maitutop iti letteg, ken latlat ken lasilas;
A pangisuro no narugit, ken no nadalus: daytoy ti alagaden ti cucutel.
Dagiti kinarugit ken ti pannacadalusda.
Ket ni Jehova nakisao ken Moises ken ni Aaron, a kinunana,
Ibagam cadagiti annac ti Israel, ket saoem cadacuada, No adda lalaki nga agtotot ti lasagna, isu narugit gapu iti panagtototna.
Ket daytoyto ti kinarugitna iti panagtototna: uray maicuyog ti lasagna iti panagtototna, wenno di maicuyog ti lasagna iti panagtototna, daytoy ti pagrugitanna.
Amin a nagiddaan ni agtotot narugitto; ken amin a nagtugawanna, narugitto.
Ket siasinoman a macasagid iti iddana, labaannanto dagiti pagpagan-anayna, ket agdigosto iti danum, ket narugit inggana iti rumabii.
Ket ti macatugaw iti uray ania a nagtugawan ni agtotot, labaannanto dagiti pagan-anayna, ket agdigosto iti danum, ket narugitto inggana iti rumabii.
Ket ti macasagid ti lasag ni agtotot labaannanto dagiti cawesna, ket digosennanto ti bagina iti danum, ket narugitto inggana iti rumabii.
Ket no ti addaan iti totot matupraanna ni nadalus, daytoy ngarud labaannanto dagiti cawesna, ket digosennanto ti bagina iti danum, ket narugitto inggana iti rumabii.
Ket uray ania a pagsilla a pagsacayan ni agtottotot narugitto.
Ket siasinoman a macasagid iti nagsaadanna, narugitto agingga iti rumabii: ket ti mangala cadagidiay, labaannanto dagiti pagpagan-anayna, ket agdigosto iti danum, ket saanto a nadalus agingga iti rumabii.
Ket siasinoman a masagid ni addaan totot a dina nabuggoan dagiti imimana iti danum, labaannanto dagiti pagan-anayna, ket agdigosto iti danum, ket narugitto agingga iti rumabii.
Ket ti damili a maiggaman ni agtotot iburacto: ket amin a latoc maboggoanto iti danum.
Ket no ni addaan totot nadalusan iti tototna, bilangennanto dagiti pito nga aldaw manipud panagdaldalusna, ket labaannanto ti pagan-anayna; ket digosennanto ti bagina iti agayayus a danum, ket nadalusto.
Ket iti maicawalo nga aldaw alaennanto a maipaay kencuana ti dua a pagaw wenno dua nga urbon ti calapati, ket umayto iti saclang ni Jehova iti ruangan ti tolda ti gimong, ket itednanto ida iti padi:
Ket ti padi idatonnanto ida, ti maysa maipaay a daton gapu iti basol, ket ti caduana maipaay a daton a mapuuran; ket ti padi aramidennanto ti pannacaabbongna iti saclang ni Jehova a gapu iti panagtototna.
Ket no agwayaway iti siasinoman a lalaki ti tubbog a semilla digosennanto ngarud amin a lasagna iti danum, ket narugitto inggana ti rumabii.
Ket tunggal pagan-anay, ken amin a lalat a naiccan ti tubbog malabaandanto iti danum, ket narugitdanto agingga iti rumabii.
Casta met ti babai a makiabigto ti lalaki, nga agruruar iti semillana, agpadpadadanto a mangdigos cadagiti bagida iti danum, ket narugitdanto agingga iti rumabii.
Ket no iti maysa a babai ta adda agwayaway kencuana, ket ti agwayaway iti lasagna dara, isu saanto a nadalus bayat pito nga al-aldaw: ket siasinoman a sumagid kencuana narugitto agingga iti rumabii.
Ket aniaman a pagiddaanna bayat ti kinarugitna narugitto: casta met nga uray ania a matugawanna narugitto.
Ket siasinoman a macasagid iti iddana labaannanto dagiti pagpagan-anayna, ket digosennanto ti bagina iti danum, ket narugitto agingga iti rumabii.
Ket siasinoman a macasagid iti matugawanna labaannanto dagiti pagan-anayna, ket digosennanto ti bagina iti danum, ket narugitto agingga iti rumabii.
Ket no adda macasagid cadagiti adda iti pagiddaan, wenno uray ania a matugawanna, isu narugitto inggana iti rumabii.
Ket no ti siasinoman a lalaki a makicaidda kencuana, ket maiccan, iti rugitna, dayta narugitto bayat pito nga aldaw; ket aminto a pagiddaanna narugitto.
Ket no ti maysa a babai agbulos ti darana cadagiti adu nga aldaw, a saan a iti tiempo ti panagsangailina, wenno adda kencuana ti panagbulos a nabaybayag ngem iti panagsangailina; amin nga aldaw a panagbulus ti kinarugitna maibilangto nga adda cadagiti aldaw a panagsangailina: isu saan a nadalus.
Amin a pagiddaanna iti dagup ti aldaw ti panagbulosna, maibilangto kencuana a cas la pagiddaanna iti panagsangailina: ket ti amin a matugawanna narugitto a cas ti kinarugit ti panagsangailina.
Ket siasinoman a macasagid cadagidiay narugitto, ket labaannanto dagiti pagan-anayna, ket digosennanto ti bagina iti danum, ket narugitto agingga iti rumabii.
Ngem no immimbagen iti panagbulosna, agbilang ngarud iti pito nga aldaw, ket no nalpas dayta nadaluston.
Ket iti macawalo nga aldaw mangalanto iti dua a pagaw, wenno dua nga urbon ti calapati, ket ipannanto ida iti padi iti ruangan ti tolda ti gimong.
Ket ti padi ipaaynanto ti maysa a daton gapu iti basol, ket ti caduana maipaay a daton a mapuuran: ket ti padi aramidennanto ti pannacaabbongna iti saclang ni Jehova gapu iti panagbulos ti kinarugitna.
Casta ti panangilasinyonto cadagiti annac ti Israel iti kinarugitda, tapno dida matay iti kinarugitda no mulitanda ti tabernaculoc nga adda iti tengngada.
Daytoy ti alagaden ti agtotot ken daydiay nga agwayaway kencuana ti tubbog a semillana, isu a nacarugitanna;
Ken ti agsakit gapu iti panagsangailina, ken ti adda agtotot kencuana lalaki man wenno babai, ken ti makicaidda iti babai a saan a nadalus.
tinawentawen a pannacaabbong.
Ket ni Jehova nakisao ken Moises, calpasan ti ipapatay dagidi dua nga annac a lallaki ni Aaron, idi immasedegda iti saclang ni Jehova, ket natayda;
Ket ni Jehova kinunana ken Moises, Ibagam ken Aaron a cabsatmo ta saanto a sumsumbrec cadagiti amin nga aldaw iti nasantoan a disso iti uneg ti abbong, a dumanon iti sango ti tugaw ti caasi, nga adda iti rabaw ti lacasa; tapno dimatay: gapu ta siac agparangacto iti ulep iti rabaw ti tugaw ti caasi.
Cadagitoy sumrecto ni Aaron iti tugaw a nasantoan: agraman maysa a lalaki a vaca, nga idaton gapu iti basol, ken maysa a carnero a lalaki a daton a mapuuran.
Isu icawesnanto ti nasantoan a bado a lienzo, ket yarpawnanto met iti lasagna ti sapin a lienzo, ket mabaricsanto iti barikes a liemzo, ket ti mitra a lienzo maicapetto kencuana: dagitoy dagiti nasantoan a pagan-anay, ket isu digosennanto ti bagina iti danum sananto icawes ida.
Ket mangalanto iti gimong dagiti annac ti Israel dagiti dua a calding a lallaki nga idaton gapu iti basol, ken maysa a carnero a lalaki a daton a mapuuran.
Ket ni Aaron idatagnanto ti lalaki a vaca a daton gapu iti basol isu a maipaay kencuana, ket aramidennanto ti pannacaabbongna agraman balayna.
Ket alaennanto dagiti dua a calding, ket idatagnanto ida iti saclang ni Jehova iti ruangan ti tolda ti gimong.
Ket ni Aaron paggasangasatennanto dagiti dua a calding; ti maysa a mapagasatan maipaay ken Jehova, ket ti maicadua ken Azazel.
Ket ni Aaron idatagnanto ti calding a napagasatan a maipaay ken Jehova, ket ipaaynanto kencuana a daton gapu iti basol.
Ngem ti calding, a naipatang ken Azazel, idatagnanto a sibibiag iti saclang ni Jehova, ta aramidennanto a pacaabbonganna, tapno ibaonna a maipaay ken Azazel iti let-ang.
Ket ni Aaron idatagnanto ti lalaki a vaca a daton gapu iti basol, isu a maipaay kencuana, ket aramidenna ti pannacaabbongna agraman balayna, ket patayennanto ti lalaki a vaca a daton gapu iti basol a maipaay kencuana:
Ket isu iggamannanto ti paginciensoan a napno iti beggang ti apuy nga aggapu iti altar iti saclang ni Jehova, ket ti imana a sipupunno iti nasayamusom nga incienso a natumtumec a sagbabassit, ket ipannanto iti uneg ti abbong:
Ket icabilnanto ti incienso iti rabaw ti apuy iti saclang ni Jehova, tapno ti asuc ti incienso macumutanna ti tugaw ti caasi nga adda iti rabaw ti pamanecnec, tapno isu saan a matay:
Ket mangalanto iti dara ti vaca a lalaki, ket iwarsinanto iti ramayna iti rabaw ti tugaw ti caasi iti bangirna iti daya; ket iti sangoanan ti tugaw ti caasi warsiannanto iti ramayna iti dara iti maminpito daras.
Calpasanna patayennanto ti calding a daton gapu iti basol a maipaay iti ili, ket ipannanto ti darana iti uneg ti abbong, ket aramidennanto iti dara ti calding, ti cas inaramidna iti dara ti vaca a lalaki, ket iwarsinanto iti rabaw ken iti sangoanan ti tugaw ti caasi:
Ket aramidennanto ti pannacaabbong ti nasantoan a disso maipuon cadagiti kinarugit dagiti annac ti Israel, ken gapu cadagiti salungasingda, cadagiti amin a basbasolda met laeng: casta met nga aramidennanto ti maipaay iti tolda ti gimong a makipagyan cadacuada iti baet ti kinarugitda.
Ket awanto ti tao iti tolda ti gimong no sumrec nga agaramid iti pannacaabbong iti uneg ti nasantoan a disso, agingga iti di rumuar ken dina maaramid ti pacaabbongan a maipaay kencuana met laeng, ken maipaay iti balayna, ken maipaay iti amin a gimong ti Israel.
Ket isu rumuarto nga agtarus iti ayan ti altar nga adda iti sango ni Jehova, ket aramidennanto ti pannacaabbongda, ket mangalanto iti dara ti lalaki a vaca, ken iti dara ti calding, ket icabilnanto cadagiti sarsara ti altar iti lawlawna.
Ket iwarsinanto ti dara iti ramayna iti rabawna, iti maminpito daras, ket dalusannanto, ket pasantoennanto dagiti rugrugit dagiti annac ti Israel.
Ket no malpasnan a maaramid ti pannacaabbong a maipaay iti nasantoan a disso; ken ti tolda ti gimong, ken ti altar, idatagnanto ti calding a sibibiag:
Ket ni Aaron ipataynanto dagiti dua nga imana iti rabaw ti olo ti sibibiag a calding, ket ipudnonanto iti rabawna ti amin a kinadakes dagiti annac ti Israel, ken amin a salsalungasingda, dagiti amin a basbasolda met laeng; ket icabilnanto ida iti rabaw ti olo ti calding, ket ibaonnanto iti tay-ac babaen iti ima ti maysa a tao a masagsagana.
Ket ti calding ti mangawit a mangipan iti amin a kinadakes iti agpotpotong a daga: ibulosnanto ti calding iti let-ang.
Ket ni Aaron sumrecto iti tolda ti gimong, ket ucsobennanto dagiti cawesna a lienzo a pinagaruatna idi simrec iti nasantoan a disso, ket ibatina ida idiay:
Ket digosennanto ti bagina iti danum iti uneg ti nasantoan a disso, sananto icapet dagiti cawcawesna, sa rumuar, ket ipaaynanto ti datonna a mapuuran, ken ti daton a mapuuran iti biang ti umili, ket aramidennanto ti pannacaabbongna, ken ti maipaay iti biang ti umili.
Ket ti baba ti daton gapu iti basol puurannanto iti rabaw ti altar.
Ket ti mangibulos iti calding a maipaay ken Azazel labaannanto dagiti pagan-anayna, ket digosennanto ti bagina iti danum, ket no malpas, sumrecto iti uneg ti pacarso.
Ket ti lalaki a vaca a daton gapu iti basol, ken ti calding a daton gapu iti basol, a ti darada naidatag a pacaabbongan ti nasantoan a disso, maipandanto iti ruar ti pacarso; ket puurandanto iti apuy dagiti lal-lalatda ken lasagda, ken tackida.
Ket ti mangpuur cadacuada labaannanto dagiti pagan-anayna, ket digosennanto ti bagina iti danum, ket no malpas sumrecto iti uneg ti pacarso.
Ket daytoy ti maalagadto nga agnanayon cadacayo: iti maicapito a bulan, iti maicapulo nga aldaw ti bulan, agladingitto ti cararuayo, ket awanto ti uray ania a trabajo nga aramidenyo, ti umili man wenno gangannaet a makipagtaeng cadacayo:
Gapu ta iti daytoy nga aldaw maaramidto ti pannacaabbongyo, tapno pacadalusanyo; maugasancayto cadagiti amin a basbasolyo iti saclang ni Jehova.
Isu ti aldaw a panaginana ti nadaeg a panaginanayo, ket agladingitto ti cararuayo; daytoy ti maalagad iti agnanayon.
Ket ti padi, a mapulotanto ken maconsagrarto nga agpadi a sono ni amana aramidennanto ti pannacaabbong, ket icapetnanto dagiti cawes a lienzo, dagiti met laeng cawes a nasantoan:
Ket isu aramidennanto ti pannacaabbong a maipaay iti santuario a nasantoan; ket aramidennanto ti pannacaabbong a maipaay iti tolda ti gimong, ken maipaay iti altar; ket aramidennanto ti pannacaabbong a maipaay cadagiti papadi ken maipaay cadagiti amin a tattao ti gimong.
Ket daytoy ti maalagadto cadacayo nga agnanayon, a maaramid a pannacaabbong dagiti annac ti Israel gapu cadagiti amin a basbasolda iti maminsan iti macatawen
Ket inaramidna cas imbilin ni Jehova ken Moises.
Ti linteg a maipapan iti panangpatay cadagiti an-animal
Ket ni Jehova nakisao ken Moises, a kinunana,
Ibagam ken Aaron ken dagiti annacna a lallaki ken amin nga annac ti Israel, ket cunam cadacuada: Daytoy ti aramid nga ni Jehova imbilinna, a kinunana,
Siasinoman a tao iti balay ti Israel a mangpatay iti maysa a vaca wenno cordero wenno calding iti uneg ti pacarso, wenno ti mangpatay iti ruar ti pacarso.
Ket saanna nga impan iti ruangan ti tolda ti gimong, tapno impaayna coma cas maysa a daton ken Jehova iti sango ti tabernaculo ni Jehova: dara ti maipabiddutto iti dayta nga tao; isu imbellengna ti dara; ket dayta a tao maipusayto iti ilina:
Tapno dagiti annac ti Israel idatagda dagiti datdatonda nga ar-aramidenda iti ruar, tapno idatagda ida met laeng ken Jehova iti ruangan ti tolda ti gimong, iti imatang ti padi, ken irucbabda dagita a maipaay a daton dagiti datdaton iti cappia ken Jehova.
Ket ti padi pagwarisnanto ti dara iti rabaw ti altar ni Jehova iti ruangan ti tolda ti gimong, ket puurannanto ti taba a maipaay a nabanglo a sayamusom ken Jehova.
Ket isuda didanto agaramid cadagiti datdatonda a pagdayaw cadagiti sasairo isuda a sorsorotenda
Daytoy ti pagalagadanto a cancanayon cadacuada iti isu-amin capututanda.
Ket sica ibagamto cadacuada, Siasinoman iti balay ti Israel, wenno cadagiti gangannaet a makipagtaeng cadacuada, a mangirucbab iti daton a mapuuran wenno sacrificio,
Ket saanna a yeg iti ruangan ti tolda ti gimong, tapno idatonna ken Jehova: dayta a tao maipusayto iti ilina.
Ti pannangan iti dara maiparit.
Ket siasinoman a tao iti balay ti Israel, wenno cadagiti gangannaet a makipagtaeng cadacuada a mangan iti uray ania a dara; iparangconto ti rupac a maibusor iti dayta a tao a mangan iti dara, ket ipusayconto iti ilina.
Ta ti biag ti lasag adda iti dara; ket itedco dayta cadacayo iti rabaw ti altar a maaramid a pacaabbongan a maipaay cadagiti cararuayo; ta dara isu ti macaaramid iti pacaabbongan gapu ta adda kencuana ti biag.
Isu ti gapuna nga imbagac cadagiti annac ti Israel, Awanto cadacayo ti mangan iti dara, uray pay ti siasinoman a gangannaet a makipagtaeng cadacayo dinto mangan iti dara.
Ket siasinoman cadagiti annac ti Israel, wenno cadagiti gangannaet a makipagtaeng cadacuada a manganup iti uray ania nga animal wenno tumatayab a mabalin a canen, ibellengnanto ti darada, sananto gaburan iti tapuc.
Ta ti maipapan iti biag ti amin a lasag, ti darana ken ti biag nagcaycaysada
Isu ti gapuna a kinunac cadagiti annac ti Israel, Dicayto mangan iti dara ti uray ania a lasag; ta ti biag ti isu-amin a lasag isu ti darana: siasinoman a mangan kencuana maipusayto.
Ket tumunggal tao a mangan iti natay latta wenno iti pinatay dagiti animal a narungsot, umili man wenno gangannaet, labaannanto dagiti pagan-anayna, ket digosennanto ti bagina, ket saanto a nadalus inggana ti rumabii: calpasanna isu nadalusto.
Ngem no dinanto ida labaan, wenno di agdigos awitennanto ngarud ti kinadakesna.
Ket ni Jehova nakisao ken Moises, a kinunana,
Ibagam cadagiti annac ti Israel, ket cunam cadacuada, Siac ni Jehova a Diosyo.
Iti cas cadagiti ar-aramid iti daga sadi Egipto, isu a nagnaedanyo, dicayto ar-aramiden: ket iti cas cadagiti ar-aramid iti daga sadi Canaan, isu a pangipanac cadacayo, dicayto ar-aramiden; dicayto met pagdalanan dagiti al-alagadenda.
Dagiti bilbilinco isuda ti aramidenyonto ket dagiti ipaalagadco salimetmetanyonto tapno isuda ti pagdalananyo; siac ni Jehova a Diosyo.
Iti casta sungpotenyonto dagiti ipaalagadco ken bilbilinco; nga no aramiden ti tao, agbiagto cadacuada; siac ni Jehova.
Awanto cadacayo ti dumenna iti siasinoman nga asideg a cabagianna, tapno lucaisanna ti bagi nga ibainna: siac ni Jehova.
Ti bagi nga ibain ni amam, uray ti bagi nga ibain ni inam, dicanto lucaisan: isu ni inam; dicanto lucaisan ti bagi nga ibainna.
Ti bagi nga ibain ti asawa ni amam dicanto lucaisan: bagi nga ibain ni amam dayta.
Ti bagi nga ibain ni cabsatmo a babai nga anac ni amam, wenno anac a babai ni inam, nayanac man iti balay, wenno nayanac iti sadino man, dicanto met lucaisan ti ibainda a bagi.
Ti bagi nga ibain ti babai nga annac ti anacmo a lalaki, wenno ti babai nga anac ni anacmo a babai, uray ti bagida nga ibain dicanto lucaisan; gapu ta ti ibainda a bagida ibainmo met.
Ti bagi nga ibain ti babai nga anac ni asawa ni amam, isu a pinutot ni amam, isu cabsatmo a babai, dicanto lucaisan ti bagina nga ibainna.
Dicanto lucaisan ti bagi nga ibain ti babai a cabsat ni amam; isu asideg a cabagian ni amam.
Dicanto lucaisan ti bagi nga ibain ti babai a cabsat ni inam: ta isu asideg a cabagian ni inam.
Dicanto lucaisan ti bagi nga ibain ti lalaki a cabsat ni amam, dicanto dumenna ken asawana: isu ikitmo.
Dicanto lucaisan ti bagi nga ibain ti manugangmo a babai: isu asawa ni anacmo a lalaki; dicanto lucaisan ti bagi nga ibainna.
Dicanto lucaisan ti bagi nga ibain ti asawa ni cabsatmo a lalaki: bagi nga ibain ni cabsatmo dayta.
Dicanto lucaisan ti bagi nga ibainna (ti maysa a babai,) ken ti anacna a babai; dicanto alaen ti babai nga anac ni anacna a lalaki, wenno ti babai nga anac ti anacna a babai, tapno lucaisam ti ibainna a bagina; isuda cabagianna ida nga asideg; dayta isu ti kinadakes.
Ket sica dicanto alaen ti cabsat a babai ni asawam a babai, tapno casalisalna, tapno lucaisam ti bagi nga ibainna, a cadua ni asawam iti bayat ti panagbiagna.
Ket sica dicanto adanian ti maysa a babai tapno lucaisam ti bagi nga ibainna, iti bayat ti caaddana a saan a nadalus gapu iti panagsangailina.
Ket sica dicanto caidda a caabig ti asawa ti padam a tao, ta mamulitanca kencuana.
Ket sica dicanto mangted iti uray la no maysa iti putotmo a ipasrecmo ida iti apuy ken Moloch; dicanto met ipabpabareng ti nagan ti Diosmo: siac ni Jehova.
Dicanto caidda ti lalaki a cas ibilang a babai: daytoy ti kinarimon.
Ket sica dicanto caidda ti uray ania nga animal a mulitam ta bagim kencuana; casta met ti siasinoman a babai dinto agyan iti sango ti maysa nga animal tapno makicaidda; gampor daytoy.
Dicay mulmulitan ti bagbagiyo iti uray ania cadagitoy nga aramid: ta amin cadagitoy namulitan dagiti nasnacion nga iyadayoc iti sangoananyo;
Ket ti daga namulitan: isu ti gapuna nga impasarungcarco ti kinadakesna idiay, ket ti daga isaruana dagiti agnaed kencuana.
Isu ti gapuna a dacayo salimetmetanyo dagiti pagalagadac, ken dagiti bilbilinco, ket dicayto ar-aramiden ti uray ania cadagitoy a nacarimrimon; uray no cadaraanyo, uray no gangannaet a makitubo cadacayo;
(Ta amin dagitoy a kinarimon naaramiden idi dagiti tattao nga immun-una ngem dacayo, iti daga, ket ti daga namulitan:)
Tapno ti daga dinacay met isarua, no mamulitanyo, a cas idi panangisaruana iti nacion nga immun-una ngem dacayo.
Ta siasinoman a mangaramidto iti uray ania cadagitoy a kinarimon, dagiti met laeng mangaramid cadagitoy, maipusaydanto iti ilida.
Isu ti gapuna a salimetmetanyonto ti ipaannongco tapno dicay ar-aramaten ti uray ania a nacarimrimon nga awid a naaramid idi awancay pay, ken tapno dicay mulmulitan cadagitoy ti bagbagiyo: siac ni Jehova a Diosyo.
Naduma duma a linlinteg.
Ket ni Jehova nakisao ken Moises, a kinunana,
Ibagam iti dagup ti gimong dagiti annac ti Israel, ket soem cadacuada, Dacayo agsantocayto; gapu ta siac a Jehova a Diosyo, santoac.
Tummunggal maysa a tao cadacayo cabutengnanto ni inana ken amana; ket ngilinenyonto dagiti aldaw a panaginana: siac ni Jehova a Diosyo.
Dicay subsublian dagiti ladladawan, dicay met agar-aramid iti sinucog a didiosen: siac ni Jehova a Diosyo.
Ket no mangidatag cayo cadagiti datdaton iti cappia ken Jehova, idatonyonto tapno maawatcayto.
Macanto met laeng iti aldaw a panangidatonyo, ken iti sumaruno nga aldaw: ket no adda matda iti maicatlo nga aldaw, mapuuranto iti apuy.
Ket no macanto laeng iti maicatlo nga aldaw, maysa a kinarimon; dinto maawat:
Ngem tunggal maysa a mangan, awitennanto ti kinadakesna, ta impabpabarengna ti nasantoan a banag ni Jehova: ket dayta a tao maipusayto iti ilina.
Ket no anienyo ti apit ti dagayo, dicanto anien a talipupusen dagiti nagsulianan ti talonmo, dicanto met adasen dagiti nalabasan iti panagapitmo.
Dicanto adasen ti cauvasam, dicanto met ipenpen ti bunga a natnag ti cauvasam; batiemto ida a lac-amen ti napanglaw, ken ti gangannaet: siac ni Jehova a Diosmo.
Dicayto agtacaw, 
wenno agaramid a siuulbod, 
wenno aggiinnulbod.
Ket dicayto agsapata a siuulbod gapu iti naganco, ken ipabpabareng ti nagan ti Diosyo: siac ni Jehova.
Dicanto parparigaten ti padam a tao, wenno tacawen: ti tangdan ti maysa a mangmangged dinto matactac iti biangmo iti agpatpatnag agingga iti bigat.
Dicanto ilunod ti tuleng wenno mangicabil ti pacaitigcolan iti sango ti bulsec; ngem agbutengcanto iti Diosmo: siac ni Jehova.
Dicayto aramiden ti kinakillo iti panangocom: dicanto idumduma ti kinatao ti napanglaw, wenno bigbigen ti kinatao ti mannacabalin; ngem iti naincalintegan ti pangocommo iti padam a tao.
Dicanto agpagnapagna a cas maysa a natarabitab cadagiti cailiam: dicanto met agpangep iti maicaniwas iti dara ti padam a tao: siac ni Jehova.
Dicanto guraen iti napusoan ni cabsatmo: tubngaremto iti napaypayso ti padam a tao ket dicanto mapabasol gapu kencuana.
Dicanto balsen, wenno salimetmetam a maicaniwas ti guram cadagiti annac ti nacionmo; ngem ayatemto ti padam a tao a cas ita bagim: siac ni Jehova.
Tungpalenyonto dagiti bilinco
Dicanto ipamanada ti animalmo cadagiti sabsabali a kita ti animal: dicanto mulaan ti talonmo iti dua a cakita a bini: dinto met maicapet kenca ti aruaten a cawes a dua a cakita nga agtipon.
Ket siasinoman a makiabig iti babai a bag-en a natanianen nga asawa, ket di pay la nasbut, wenno naited ti wayawayana; madusadanto; didanto mapapatay, gapu ta daydiay a babai di pay nawayawayaan.
Ket ti lalaki yegnanto ti daton gapu iti salungasingna ken Jehova iti ruangan ti tolda ti gimong, a maysa met laeng a carnero a lalaki a maipaay a daton gapu iti salungasing.
Ket ti padi aramidennanto a pacaabbonganna ti carnero a lalaki a daton gapu iti salungasing iti saclang ni Jehova, a maipuon iti buddut a nacabasolanna: ket ti biddut a nacabasolanna mapacawanto kencuana.
Ket no macagtengcayon iti daga ken maimulmulayonton ti amin a kita ti caycayo a macan, ibilangyonto dagiti bungbungada a cas awan ti pannacacugitda: tallo a tawen nga addadanto cadacayo a cas saan a nacugit; dagita a bungbunga saanda a macan.
Ngem iti maicapat a tawen amin a bungbungada nasantoandanto a pagdaydayaw ken Jehova.
Ket iti maicalima a tawen canenyonto ti bungana, tapno mangted cadacayo ti kinalabonda: siac ni Jehova a Diosyo.
Dicayto mangan iti uray ania man a sidadara: dicayto met aramaten dagiti panagbuybuyon, wenno agaramid iti padpadles.
Dicayto rabaraban dagiti boocyo, dicanto putputdan ti nagsumbangiran ti barbasyo.
Dicayto sugaten ti lasagyo gapu iti natay wenno mangilanad iti uray ania a pagilasinan iti bagiyo: siac ni Jehova.
Dica tulawan ti anacmo a babai nga aramiden a balangcantis: di la ket ta ti daga matnag iti binabalangcantis, ket ti daga mapnoan iti kinadakes.
Ngilinenyonto dagiti aldawco a panaginana, ket daydayawenyonto ti santuarioc: siac ni Jehova.
Dicay umamang cadagiti managbuyon nga espiritus, wenno cadagiti managsalamangca; dicay makiuman cadacuada ta mamulitancayo cadacuada: siac ni Jehova a Diosyo.
Tumacdercanto iti sango ti ubanan nga olo, ket dayawemto ti langa ti lacay, ket agbutengcanto iti Diosmo: siac ni Jehova.
Ket no makipagtaeng kenca iti dagam ti maysa a gangannaet, dicayto aramiden kencuana ti di tumutop.
Ta gangannaet a makipagtaeng kenca, maibilangto cadacayo a cas cailianyo, ket ayatemto a cas ita bagim; ta dacayo gangannaetcay met idi iti daga nga Egipto, Siac ni Jehova a Diosyo.
Dicayto ar-aramiden ti kinakillo iti panangocom, iti panagrucod, iti panagtimbeng, wenno iti panagsucat.
Ti apag-isu a pagtimbengan, apag-isu a panimbeng, agpag-isu nga efa, apag-isu nga hin ti icutanyonto
Siac ni Jehova a Diosyo a nangaon cadacayo iti daga nga Egipto.
Ket dacayo tungpalenyonto amin nga ipaalagadco, ken amin dagiti bilbilinco, ket aramidenyo ida
Siac ni Jehova.
Ti panagdayaw ken Moloch ken sabsabali pay a basbasol maipawilda
Ket ni Jehova nakisao ken Moises, a kinunana,
Maysa pay, ibagamto cadagiti annac ti Israel, Siasinoman a lalaki cadagiti annac ti Israel, wenno cadagiti gangannaet a makipagtaeng iti Israel a mangted cadagiti putotna ken Moloch: di bumurong a mapapatayto; dagiti tattao ti daga uburendanto cadagiti batbato.
Iparangconto met ti rupac a sibubusor iti dayta a tao, ket ipusayconto cadagiti cailianna; ta isu nangted iti putotna ken Moloch, a pinangmulitna iti santuarioc, ken pinangipabpabarengna iti nasantoan a naganco.
Ket no dagiti tattao ti daga ilemmengda a talipupusen dagiti matada iti dayta a tao no mangted cadagiti putotna ken Moloch, ket dida papatayen:
Siac ngarud iparangarangconto ti rupac a bumusor iti dayta a tao, ken bumusor cadagiti cacabagianna, ket ipusayconto, agraman amin a sumurot kencuana nga agbalangcantis, tapno makibalangcantis ken Moloch, ipusayconto ida cadagiti cailianda.
Ket ti tao a sumurot cadagiti mangcuculam, ken cadagiti agsalsalamangca nga agbalangcantis cadacuada, pudno nga iparangconto ti rupac a bumusor iti dayta a tao, ket ipusayconto cadagiti cailianna.
Pasantoenyo ngarud dagiti bagbagiyo, ket agsantocayo; ta siac ni Jehova a Diosyo.
Ket sungpotenyonto dagiti ipaalagadco, ket aramidenyonto ida; siac ni Jehova a mamagsanto cadacayo.
Ta amin a lalaki a mangilunod ken amana, wenno ken inana, dinto bumurong a mapapatay: isu inlunodna ni amana, wenno ni inana; ti darana maipaawitto kencuana.
Linlinteg a cacaniwas ti panagderrep
Ket ti lalaki a makicamalala iti asawa ti sabali a lalaki, uray ti makicamalala iti asawa ti carrubana a lalaki, ti lalaki ken ti babai nga agcamalala dinto bumurong a mapapatayda.
Ket ti lalaki a makicaidda iti asawa ni amana linucaisanna ti bagi nga ibain ni amana: isuda a dua dinto bumurong a mapapatayda; ti darada maipaawitto cadacuada.
Ket no ti maysa a lalaki makicaidda iti manugangna a babai, isuda a dua dinto bumurong a mapapatayda: inaramidda ti gampor; ti darada maipaawitto cadacuada.
Ket no ti lalaki makicaidda iti padana a lalaki nga ibilangna a cas babai, isuda a dua nacarimrimon ti aramidda: dinto bumurong a mapapatayda, ti darada maipaawitto cadacuada.
Ket no ti maysa a lalaki mangasawa iti agina, daytoy isu ti kinadakes: isuda mapuurandanto iti apuy, isu ken isuda met: tapno awan kinadakes cadacayo.
Ket no ti maysa a lalaki makicaidda iti maysa nga animal, dinto bumurong a mapapatay: ket dacayo patayenyonto ti animal.
Ket no maysa a babai umasideg iti uray ania nga animal ket caiddana, sica papatayemto ti babai, ken ti animal, dinto bumurong a mapapatayda; ti darada maipaawitto cadacuada.
Ket no ti maysa a lalaki alaenna ni cabsatna a babai, nga anac ni amana, wenno anac ni inana, ket makitana ti bagi nga ibain ni cabsatna, ket daytoy a babai makitana met ti bagi nga ibain ni cabsatna a lalaki; daytoy isu ti aramid a nacababain unay; ket isuda maipusaydanto iti imatang dagiti annac ti ilida: isu linucaisanna ti bagi nga ibain ni cabsatna a babai; isu lacamennanto ti kinadakesna.
Ket no ti maysa a lalaki makicaidda iti maysa a babai nga agsangaili a madama, ket lucaisanna ti bagi nga ibainna; isu linucaisanna ti pagtubboganna, ket ti babai linucaisanna ti pagtubbogan ti darana: ket isuda a dua maipusaydanto cadagiti cailianda.
Ket sica dicanto lucaisan ti bagi nga ibain ni cabsat a babai ni inam, wenno cabswat a babai ni amam; gapu ta linucaisanna ti bagi nga ibain ni cabagianna nga asideg: isuda awitendanto ti kinadakesda.
Ket no ti maysa a lalaki makicaidda iti asawa ni ulitegna, isu linucaisanna ti bagi nga ibain ni ulitegna: isuda awitendanto ti basolda; mataydanto nga awan anacda.
Ket no ti maysa a lalaki alaenna ti asawa ni cabsatna, daytoy nga aramid kinarugit: isu linucaisanna ti bagi nga ibain ni cabsatna: awanto ti anacda.
Iti casta tungpalenyonto amin dagiti ipaalagadco, ken amin dagiti bilbilinco, ket salimetmetanyonto ida; tapno ti daga a pangyegac cadacayo a pagnaedanyo, dinacayto isarua.
Ket dacayo dicayto pagdalanan dagiti awid dagiti tattao a papanawec iti sangoananyo: gapu ta isuda inaramidda amin dagitoy, ket iti casta kinagurac ida.
Ngem kinunac cadacayo, tawidenyonto ti dagada, ket itedconto cadacayo a cucuayo, maysa a daga nga agay-ayus ti gatas ken diro: siac ni Jehova a Diosyo, a nangilasin cadacayo cadagiti tattao.
Iti casta rebbengyo a paggigidiaten ti animal a nadalus ken narugit, ken ti narugit a tumatayab ken nadalus: ket dicayto pagbalinen a nacarimrimon dagiti cararuayo gapu iti animal, wenno gapu iti tumatayab, wenno gapu ti uray ania nga agay-ayam iti daga, isuda nga inlasinco a narugit cadacayo.
Ket dacayo agsantocayto caniac: ta siac a Jehova santoac, ken inlasincayo cadagiti tattao, tapno dacayo ti cucuac.
Casta met ti maysa a lalaki wenno babai a mangcuculam wenno managsalamangca, dinto bumurong a mapapatay: uburendanto ida cadagiti batbato, ti darada maipaawitto cadacuada.
Ket ni Jehova kinunana ken Moises, Ibagam cadagiti papadi nga annac a lallaki ni Aaron, ket saoem cadacuada, Awanto ti mangmulit iti bagina met laeng a maipuon iti natay cadagiti cailiana;
Malacsid ti maipanggep iti cabagianna nga asideg, isu nga inana, ken amana, ken anacna a lalaki, ken anacna a babai, ken cabsatna a lalaki,
Ken cabsatna a babai a balasang, nga asideg kencuana, a di pay naasawaan; a gapu kencuana maipalubos nga mulitanna ti bagina.
Didanto pagcalbuen ti oloda wenno kiskisan ti agsumbangir ti timidda, wenno aramiden ti uray ania a sugat iti lasagda.
Agsantodanto iti Diosda, ket dida rugitan ti nagan ti Diosda; ta idatagda dagiti datdaton ken Jehova a naaramid iti apuy, ti tinapay ti Diosda: iti casta agsantodanto.
Isuda didanto makiasawa iti babai a balangcantis, wenno natulawan didanto met alaen ti babai nga insina ti asawana: ta ti padi nasantoan iti Diosna.
Pasantoemto ngarud, ta idatonna ti tinapay ti Diosmo: isu santonto kenca; ta siac ni Jehova a mamagsanto cadacayo, santoac.
Ket ti anac a babai ti uray asino a padi no tulawanna ti bagina iti panagbalangcantis, rugitanna ni amana: isu mapuuranto iti apuy.
Ket ti cangatoan a padi cadagiti cacabsatna a lallaki, nga iti rabaw ti olona nabuyatan iti lana a pangpulot, ken naconsagrar a mangicapet cadagiti cawes, dinanto wacrayen ti boocna, wenno pigisen dagiti cawesna;
Wenno dinto met sumbrec iti uray adino a yan ti bagi a natay, wenno dinanto mulitan ti bagina a maipuon ken amana, wenno ken inana;
Dinto met rumuar iti santuario, wenno tulawan ti santuario ti Diosna; gapu ta ti balangat a lana a pangpulot ti Diosna adda kencuana; siac ni Jehova.
Ket isu mangasawanto iti maysa a balasang.
Balo a babai, wenno nakisina, wenno maysa a natulawan, maysa a balangcantis, dinto mangasasawa cadagitoy; ngem ti maysa a virgen iti ilina met laeng asawaennanto.
Ket dinanto rugitan ti putotna iti baet dagiti cailianna: ta siac ni Jehova a mamagsanto kencuana.
Ket ni Jehova nakisao ken Moises, a kinunana,
Ibagam ken Aaron, a cunam, Uray asino a lalaki cadagiti putotmo cadagiti amin a putputotda nga adda pilawna, saan a maipalubos nga umasideg tapno mangidaton iti tinapay ti Diosna.
Ta uray asino a lalaki nga adda pilawna, dinto umasideg: ti lalaki a bulsec, wenno pilay, wenno lugpac ti agongna, wenno nagsuroc iti uray ania,
Wenno maysa a lalaki a nablo ti sacana, wenno nablo ti imana,
Wenno cubbo, wenno maysa a pandaca, wenno maysa nga mapilaw iti matana, wenno aggudgud, wenno aglatlat, wenno napis-it dagiti bukelbukel;
Iti putot a lalaki ni Aaron a padi, ti adda pilawna dinto umadani a mangipaay cadagiti datdaton a maaramid iti apuy ken Jehova; adda pilawna; dinto umadani a mangidaton iti tinapay ti Diosna.
Manganto iti tinapay ti Diosna, uray tinapay man a nasantoan unay ken ti nasantoan:
Isuna laeng a dinto sumbrec iti uneg ti abbong, wenno umasideg iti altar, gapu ta adda pacapilawanna; tapno dina rugitan dagiti santuarioc: ta siac ni Jehova a mamagsanto cadacuada.
Casta ti pinangibaga ni Moises ken Aaron ken cadagiti annacna a lallaki, ken cadagiti amin nga annac ti Israel.
Ti linteg ti kinadalus dagiti papadi
Ket ni Jehova nakisao ken Moises, a kinunana,
Ibagam ken Aaron ken cadagiti annacna a lallaki nga agparbengda cadagiti nasantoan a banbanag cadagiti annac ti Israel, nga ipaayda a santo caniac, ket dida rugitan ti nasantoan a naganco: siac ni Jehova.
Ibagam cadacuada, Siasinoman a lalaki cadagiti amin a putotyo, bayat cadagiti caputotanyo, nga umasideg cadagiti nasantoan a banbanag a pasantoen dagiti annac ti Israel ken Jehova, idinto nga addaan ti rugitna, dayta nga tao maipusayto iti saclangco: siac ni Jehova.
Uray siasino a lalaki nga agcucutel iti putot ni Aaron, wenno agtotot, dinto mangan cadagiti nasantoan inggana ti di nadalus
Ket ti macasagid iti uray ania a narugit gapu iti natay, wenno ti lalaki nga adda agwayaway a tubbog a semilla kencuana;
Wenno siasino a macasagid iti uray ania nga agay-ayam nga isu ti pacarugitanna, wenno maysa a tao a pacarugitanna coma iti uray ania a rugit nga adda kencuana;
Ti tao a macasagid iti uray ania a cacasdiay, narugitto agingga iti rumabii, ket dinto mangan cadagiti nasantoan, malacsid no digosenna ti bagina iti danum.
Ket no limnec ti init, nadalusto; ket iti calpasanna manganto cadagiti nasantoan, gapu ta dayta ti canenna.
Ti natay latta wenno rinangcay ti animal a narungsot, saannanto a canen a pangmulit iti bagina: siac ni Jehova.
Iti casta salimetmetandanto ti ibilinco di la ket ta pacaalaanda iti basol, ken pacatayanda, no dida raeman a cas sagrado: siac ni Jehova a mamagsanto cadacuada.
Awanto ti gangannaet a mangan iti nasantoan a banag: ti maysa a sangaili ti padi, wenno ti maysa a mangmangged dida rebbeng ti mangan iti nasantoan.
Ngem no ti padi gumatang iti maysa a tao, ti nagatang iti piracna, daytoy manganto cadagidiay: ket dagiti nayanac iti balayna, isuda mangandanto iti tinapayna.
Ket no ti anac a babai ti padi makiasawa iti maysa a gangannaet, dayta dinto mangan iti maitayag a daton cadagiti nasantoan.
Ngem no ti anac a babai ti padi balo, wenno nakisina iti asawana, ket awan ti anacna, ket nagsublin iti balay ni amana, cas idi kinaubingna, manganto iti tinapay ni amana: ngem ti gangannaet dinto mangan iti dayta.
Ket no ti maysa a lalaki macapangan a dina ginagara iti nasantoan, inayonnanto ti apagcalima iti daydiay, sananto ited iti padi ti nasantoan a banag.
Ket didanto mulitan dagiti nasantoan a banbanag dagiti annac ti Israel nga idatonda ken Jehova,
Ket iti casta pacaigapuananda a mangawit iti kinadakes, a pagbiddutan, no canenda dagiti nasantoan a banbanagda: ta siac ni Jehova a mamagsanto cadacuada.
Dagiti an-animal a mabalin a maidaton.
Ket ni Jehova, nakisao ken Moises, a kinunana,
Ibagam ken Aaron, ken cadagiti annacna a lallaki, ken amin nga annac ti Israel, ket saoem cadacuada, Siasinoman a tao iti balay ti Israel, wenno cadagiti gangannaet a makipagtaeng iti Israel a mangidatag iti datonna, nga uray maipuon cadagiti aniaman a carida, wenno aniaman cadagiti datdaton ti sibubulos a nakemda nga ipaayda a daton a mapuuran ken Jehova.
Tapno maannugutancayo, idatonyo ti maysa a lalaki nga animal nga awan pilawna, cadagiti vacvaca, cadagiti carcarnero, wenno cadagiti calcalding.
Ngem uray ania nga adda pacapilawanna, dayta dicayto idaton, gapu ta saanto a maipateg a maipaay cadacayo.
Ket siasino man a mangirucbab iti maysa a sacrificio dagiti daton a cappia ken Jehova a pagtungpalna iti maysa a cari, wenno maipaay a daton ti sibubulos a nakem iti arban, wenno iti pangen masapul nga awan pagcuranganna tapno maawat; daytay awanto ti pacapilawanna.
Bulsec, wenno bullo, wenno pawad, wenno adda dogol-dogolna, wenno aggudgud, wenno aglatlat, dicayto idatag dagitoy ken Jehova, wenno aramiden a maysa a daton iti apuy iti rabaw ti altar ken Jehova.
Uray vaca a lalaki, wenno cordero nga adda suroc wenno curang ti camcamengna, dayta mabalinmo nga ipaay a daton ti sibubulos a nakem; ngem no maipaay a cari, saanto a maawat.
Ti nadunor dagiti, bukelbukelna, wenno napis-it, wenno nataltal, wenno nasugat, dicayto idaton ken Jehova; dicayto met aramiden ti casta iti dagayo.
Uray aggapu iti ima ti gangannaet dicay met idaton ti tinapay ti Diosmo iti uray ania cadagitoy; ta ti kinadakesda adda cadacuada, ti pacapilawan adda cadacuada: saandanto a maawat a maipaay cadacayo.
Ket ni Jehova nakisao ken Moises, a kinunana,
No maysa a lalaki a vaca, wenno carnero wenno calding ti mayanac, pito nga al-aldaw nga addanto iti babaen ti inana; ket manipud iti maicawalo nga aldaw, ken iti sumaruno maawatto a sacrificio ti daton a maaramid iti apuy ken Jehova.
Ket babai man a vaca, wenno carnero dicayto paggiddanen a patayen agraman urbonna iti maymaysa nga aldaw.
Ket no ipaayyo ti maysa a sacrificio a pagyaman ken Jehova, idatonyonto ti pacaannugutanyo.
Iti dayta met la nga aldaw macanto; awanto ti tiddaenyo iti daydiay agingga iti bigat: siac ni Jehova.
Iti casta salimetmetanyonto dagiti bilbilinco, ket tungpalenyonto ida: siac ni Jehova.
Ket dicayto met rugitan ti santo a naganco; ngem siac mapagsantoacto cadagiti annac ti Israel: siac ni Jehova a mamagsanto cadacayo,
A nangaon cadacayo iti daga nga Egipto tapno siac ti Diosyo: siac ni Jehova.
Linlinteg maipapan cadagiti fifiesta a nareligiosoan
Ket ni Jehova nakisao ken Moises, a kinunana,
Ibagam cadagiti annac ti Israel, ket saoem cadacuada, Dagiti natudingan a fifiesta ni Jehova, nga iwarragawagyonto tapno isuda dagiti nasantoan a pacagimongan, dagitoy met laeng ti matudingan a fifiestac,
Cadagiti innem nga al-aldaw agtrabajocayo: ngem ti maicapito nga aldaw isu ti maysa nga inana ti nadaeg a panaginana, ti maysa a nasantoan a pacagimongan; dicayto agtrabajo iti uray ania: isu ti maysa nga aldaw a panaginana ken Jehova iti isu-amin a pagnaedanyo.
Dagitoy dagiti matudingan a fifiesta ni Jehova, a nasantoan a pacagimgimongan, nga iwarragawagyonto iti nadutocan a tiempona.
Iti umuna a bulan iti maicasangapulo ket uppat nga aldaw ti bulan iti rabii, isu ti pascua ni Jehova.
Ket ti maicasangapulo ket lima nga aldaw ti daydiay met la a bulan isu ti fiesta ti tinapay nga awan levadurana ken Jehova: cadagiti pito nga aldaw mangancayto iti saan a nalevaduraan a tinapay.
Iti umuna nga aldaw isu ti panangaramidyonto iti nasantoan a panagiggimong: dicayto agaramid iti trabajo a panggedan.
Ngem mangipaaycayto ken Jehova iti daton a maaramid iti apuy cadagiti pito nga aldaw: iti maicapito nga aldaw: iti maicapito nga aldaw isu ti nasantoan a panaggigimong; dicayto agaramid iti trabajo a panggedan.
Ket ni Jehova nakisao ken Moises, a kinunana.
Ibagam cadagiti annac ti Israel, ket saoem cadacuada, No sumreccayo iti daga nga itedco cadacayo, ket anienyonto ti maapit idiay, mangipancayto ti sangareppet nga umuna a bunga ti maapityo iti padi;
Ket isu ililinanto ti rineppet iti saclang ni Jehova, tapno maawatto a maipaay cadacayo: iti bigat a sumaruno iti aldaw a panaginana, ti padi ililinanto.
Ket iti aldaw a panangililiyo iti rineppet, mangipaaycayto ti maysa a cordero a lalaki nga awan pilawna, a maysa ti tawenna a maipaay a maysa a daton a mapuuran ken Jehova.
Ket ti daton a macan duanto nga apagcapulo ti maysa nga efa a bel-laay a namayecmec nga nagamay iti lana, maysa a daton a maaramid iti apuy a nabanglo a sayamuson ken Jehova; ket ti mainum a daton aracto nga apagcapat ti maysa nga hin.
Ket dicayto cancanen ti tinapay, wenno iniruban a bunga ti trigo, wenno nalangto a dawana, agingga iti castoy met laeng nga aldaw, inggana iti panangidatagyo ti pagdayaw iti Diosyo: daytoy ti maalagad nga agnanayon cadagiti putputotyo cadagiti amin a pagnaedanyo.
Ket bumilangcayto manipud iti bigat a sumaruno iti aldaw a panaginana, manipud ti aldaw a panangidatagyo iti sangcareppet a daton mailili; apagisunto a pito nga aldaw a panaginana:
Agingga met laeng iti bigat a sumaruno iti maicapito nga aldaw ti panaginana, bumilangcayto iti limapulo nga al-aldaw; sacayo mangidatagto ti daton a baro a macan ken Jehova.
Cadagiti balbalayyo mangalacayto cadagiti dua a tinapay nga ilili a casia ti dua nga apagcapulo ti maysa nga efa: dagitay namayecmec a bel-laay malutodanto a silelevadura iti horno, umuna a bungbunga a maipaay ken Jehova.
Ket idatagyonto a mairaman iti tinapay, ti pito a carnero a sag-gaysa ti tawenda nga awan ti pilawda, ken maysa a bumaro a vaca ken dua a carcarnero a lalaki: dagitoy ti daton a mapuuran ken Jehova mainayon pay dagiti datdatonda a macan, ken datdatonda nga mainum, a maysa a daton a maaramid iti apuy, a nabanglo a sayamusom ken Jehova.
Ket mangirucbabcayto iti maysa a calding a lalaki a maipaay a daton gapu iti basol, ken dua a cordero a lallaki a saggaysa ti tawenda, a sacrificio dagiti datdaton iti cappia.
Ket ti padi ililinanto ida agraman ti tinapay cadagiti umuna a bungbunga, a daton a maitayag iti saclang ni Jehova, agraman dagiti dua a cordero: dagitoy nasantoandanto ken Jehova iti padi.
Ket aramidenyonto ti pacdaar iti dayta met laeng nga aldaw; addanto nasantoan a gimong cadacayo; dicayto agaramid ti trabajo a panggedan: isu daytoy ti alagaden nga agnanayon iti amin a balbalayyo cadagiti putputotyo iti casacbayan.
Ket no anienyonto ti apit ti dagayo, dicanto talipupusen nga anien dagiti nagsulianan ti talonmo, wenno adasen dagiti nalabasan iti panagapitmo: baybayamto ida a lac-amen ti napanglaw, ken agpagpagna: siac ni Jehova a Diosyo.
Ket ni Jehova nakisao ken Moises, a kinunana,
Ibagam cadagiti annac ti Israel, a cunam, ti maicapito a bulan, iti umuna nga aldaw ti bulan isu ti nadaeg nga inana cadacayo, maysa a panglagip a buyugen ti aweng dagiti tangtangguyob, maysa a nasantoan a gimong.
Dicayto agaramid iti trabajo a panggedan; ket ipaayyonto ti maysa a daton a maaramid iti apuy ken Jehova.
Ket ni Jehova nakisao ken Moises, a kinunana,
Nupay casta, iti maicasangapulo nga aldaw ti naisao a maicapito a bulan isu ti aldaw ti pannacaabbong: isunto ti maysa a nasantoan a gimong cadacayo, ket agladingitto dagiti cararuayo; ket mangidatagcayto iti maysa a daton a maaramid iti apuy ken Jehova.
Ket dicayto agaramid iti uray ania a trabajo iti dayta met laeng nga aldaw; ta isu ti aldaw ti pannacaabbong, tapno maaramid ti pannacaabbongyo iti saclang ni Jehova a Diosyo.
Ti siasinoman a tao a dinto la agladingit iti cararuana iti daydiay nga aldaw, maipusayto iti ilina,
Ket ti siasinoman a cararua nga agaramid iti uray ania a trabajo iti dayta met la nga aldaw, dayta a tao dadaelecto iti ilina.
Dicayto agaramid iti uray ania nga aramid: isu ti maysa nga alagaden nga agnanayon cadagiti putputotyo iti amin a pagnaedanyo.
Isunto cadacayo ti maysa nga aldaw a panaginana ti nadaeg nga inana, ket agladingitto ti cararuayo: iti maicasiam nga aldaw ti bulan iti sumipnget, manipud iti sumipnget agingga iti sumaruno a sumipnget ngilinenyonto ti aldaw a panaginanayo.
Ket ni Jehova nakisao ken Moises, a kinunana,
Ibagam cadagiti annac ti Israel, ket cunam, Ti maicasangapulo ket lima nga aldaw ti naisao a maicapito a bulan isu ti fiesta dagiti tabernaculo iti bayat dagiti pito nga aldaw a maipaay ken Jehova.
Iti umuna nga aldaw isunto ti nasantoan a gimong; dicayto agaramid a pulos iti trabajo.
Cadagiti pito nga aldaw, mangidatagcayto iti maysa a daton a maaramid iti apuy ken Jehova: iti maicawalo nga aldaw isunto ti nasantoan a gimong cadacayo; ket mangidatagcayto iti maysa a daton a maaramid iti apuy ken Jehova: isu dayta ti nadaeg a gimong: dicay agaramidto iti pacabannogan.
Dagitoy dagiti natudingan a fifiesta ni Jehova, isuda nga ibunannagyo a nasantoan a gimgimong a panangidatagyo iti daton a maaramid iti apuy ken Jehova, daton a mapuuran, ken daton a macan, maysa a sacrificio, ken datdaton nga mainum, tunggal maysa iti aldawna;
Sabali pay dagiti aldaw ni Jehova a panaginana, ken sabali pay dagiti sagsagutyo, ken sabali pay amin a carcariyo, ken sabali pay amin a datdatonyo ti sibubulos a nakem nga ipaayyo ken Jehova.
Nupay casta iti maicasangapulo ket lima nga aldaw ti maicapito a bulan, no maurnongyon dagiti bungbunga ti daga, ngilinenyonto ti fiesta ni Jehova bayat ti pito nga al-aldaw: iti umuna nga aldaw isunto ti nadaeg a panaginana, ket iti maicawalo nga aldaw isunto ti nadaeg a panaginana.
Ket iti umuna nga aldaw, mangalacayto iti maipaay cadagiti bagbagiyo iti bunga dagiti nasayaat a caycayo, sangsanga dagiti palmas, sangsanga dagiti caycayo a narucbos, ken runruno iti ayus; ket agragsaccayto iti sango ni Jehova a Diosyo bayat iti pito nga al-aldaw.
Ket ngilinenyonto a fiesta ken Jehova dagiti pito nga aldaw ti macatawen: isu daytoy ti alagaden iti agnanayon cadagiti putputotyo; iti maicapito a bulan ngilinenyonto.
Agyancayto cadagiti toltolda iti bayat dagiti pito nga aldaw: dagup amin dagiti putot ti Israel agyandanto cadagiti toltolda;
Tapno dagiti putputotyo ammoenda a pinagnaedco dagiti annac ti Israel cadagiti toltolda, idi nga inaonco ida iti daga nga Egipto; siac ni Jehova a Diosyo.
Ket ni Moises inlawlawagna cadagiti annac ti Israel dagiti natudingan a fifiesta ni Jehova.
Ti silaw ken ti tinapay ti santuario
Ket ni Jehova nakisao ken Moises, a kinunana,
Ibilinmo cadagiti annac ti Israel a mangyegda kenca ti nadingpil napulpulos a lana ti olivo a pagsilaw, a pagsedden iti pagsaingan tapno sigagangat nga agnanayon.
Iti ruar ti abbong ti pamanecnec, iti uneg ti tolda ti gimong, taripatoento ni Aaron manipud iti malem inggana iti bigat iti saclang ni Jehova iti cancanayon: isunto ti alagaden nga agnanayon cadagiti putputotyo.
Isu taripatoennanto a siuurnos iti patinayon dagiti pagsaingan iti rabaw ti nadalus a candelero iti saclang ni Jehova.
Ket sica mangalacanto iti namayecmec nga harina, ket manglutocanto idiay iti sangapulo ket dua a bibingca: dua nga apagcasangapulo ti maysa a efa, isunto ti maysa a bibingca.
Ket sica urnosemto ida iti dua nga intar, innem iti maysa nga intar iti rabaw ti nadalus a lamisaan iti saclang ni Jehova.
Ket iccamto iti nadalus nga incienso iti rabaw ti tunggal intar, tapno maipaay iti tinapay a panglagip, a maysa met laeng a daton a maaramid iti apuy ken Jehova.
Tunggal aldaw a panaginana urnosennanto iti sango ni Jehova iti agnanayon; isu ti awan patinggana a tulag a maipaay cadagiti annac ti Israel.
Ket maipaayto ken Aaron ken dagiti annacna a lallaki: ket canendanto iti maysa a nasantoan a disso, gapu ta isu ti nasantoan unay kencuana cadagiti datdaton a naaramid iti apuy ken Jehova gapu iti agnanayon nga alagaden.
Ti pannacadusa ti panagtabbaaw.
Ket ti anac a lalaki ti babai nga Israelita, a ti amana maysa nga Egipcio, a napan cadagiti annac ti Israel; ket ti anac ti Israelita a babai ken ti maysa a lalaki nga Israelita nagcabilda a dua iti uneg ti pacarso:
Ket ti lalaki nga anac ti babai nga Israelita nagbassawanganna ti Nagan ni Jehova, ket naglunud; ket impanda ken Moises
Ket ni inana agnagan idi iti Salomit, nga anac ni Dibri iti caputotan ni Dan.
Ket impanda iti pagbaludan tapno malawlawagan cadacuada iti ngiwat ni Jehova.
Ket ni Jehova nakisao ken Moises, a kinunana,
Ipanyo iti ruar ti pacarso dayta nagtabbaaw idi; ket dagiti nacangngeg kencuana ipatayda coma dagiti imimada iti olona, ket amin ti gimong batoenda coma.
Ket sica ibagamto cadagiti annac ti Israel, ket cunam Siasinoman a mangilunud iti Diosna, baclayennanto ti basolna.
Ket ti agtabbaaw iti nagan ni Jehova, dinto bumurong a mapapatay; pudno a dagup ti gimong batoendanto: gangannaet man wenno umili no pagtabbawanna ti nagan ni Jehova, mapapatayto.
Ket ti mangpapatay ti padana a tao, dinto bumurong a mapapatay,
Ket ti mangpapatay ti maysa nga animal rebbengna a sucatan, biag iti biag.
Ket no ti maysa a tao ranggasanna ti padana a tao, cas ti inaramidna, casta met ti maaramidto kencuana:
Ranggas ken ranggas, mata ken mata, ngipen ken ngipen; cas ti ranggas nga aramidennanto iti sabali a tao, casta met ti maaramidto kencuana.
Ket ti mamapatay iti maysa nga animal, supapacannanto: ket ti mamapatay iti maysa a tao, mapapatayto.
Maymaysanto a kita ti linteg ti alagadenyo cas iti maaramid iti gangannaet casta met ti maaramid iti umili: ta siac ni Jehova a Diosyo.
Ket ni Moises imbagana cadagiti annac ti Israel, ket isuda inruarda iti pacarso ti naglunud, sada inubur cadagiti batbato
Ket dagiti annac ti Israel inaramidna ti cas imbilin ni Jehova ken Moises.
Ket ni Jehova nakisao ken Moises idiay bantay Sinai, a kinuana,
Ibagam cadagiti annac ti Israel, a cunam cadacuada, No macagteng cayo iti daga nga itedco cadacayo, ti daga ngilinennanto ti maysa a panaginana ken Jehova.
Cadagiti innem a tawen mulaamto ti daga, ken cadagiti innem a tawen arbasamto ti cauvasam, ket burasemto dagiti bungbungana;
Ngem iti maicapito a tawen isunto ti maysa a panaginana ti nadaeg nga inana a maipaay iti daga, maysa nga inana ken Jehova: dicanto mulaan ti dagam, wenno arbasan ti cauvasan.
Ti tumubtubo laeng iti nagapitam dicanto anien, ket dagiti uvas ti puon a di naarbasan, dicanto burburasen: isunto ti tawen ti nadaeg a panaginana ti daga.
Ket iti panaginana ti daga agservidanto a taraon cadacayo; kenca, ken ti bag-enmo a lalaki ken babai, ken iti adipenmo a makitegtegged ken iti gangannaet a makipagtaeng kenca.
Ken dagiti amin a bungbungada agservidanto a taraon cadagiti vacvacam, ken cadagiti an-animal nga adda iti dagam.
Ket sica bumilangcanto cadagiti pito a tawen a panaginana, maminpito daras a pito a tawtawen; ket addanto kenca a bilang dagiti pito a tawtawen a panaginana, nga isuda dagiti uppat a pulo ket siam a tawtawen.
Isursuryonto ngarud ti aweng ti tangguyob iti maicasangapulo nga aldaw ti maicapito a bulan; iti aldaw ti pannacaabbong isursuryonto ti tangguyob iti amin a dagayo.
Ket ngilinenyonto ti maicalima pulo a tawen, ket iwarragawagyonto ti wayawaya iti daga cadagiti amin nga agnaed kencuana: isunto ti maysa a jubileo cadacayo, ket masublianyonto tumunggal maysa a tao iti dagana, ket agsublicayto tunggal maysa a tao iti familiana.
Maysanto a jubileo cadacayo, ti maicalimapulo a tawen: dicayto agmula wenno agani cadagiti timmubtubo laeng, wenno burasen dagiti uv-uvas cadagiti puon a dinaarbasan.
Gapu ta isu ti jubileo; isunto ti nasantoan cadacayo: canenyonto ti bungbunga iti dayta a tawen nga aggapu iti taltalon.
Iti daytoy a tawen a jubileo, dacayo isubliyonto tunggal maysa iti cucuana.
Ket no mangilacocayo iti uray ania iti padayo a tao, wenno gumatangcayo iti sanicua ti padayo a tao, dicayto agginnallilaw.
Cas mayannurot iti bilang dagiti tawtawen iti calpasan ti jubileo, gumatangcanto iti padam a tao, ken cas mayannurot iti bilang dagiti tawtawen dagiti ap-apit, isu ti panaglaconanto kenca.
Cas mayannurot iti caadu dagiti tawtawen yadadomto ti nginana, ken cas mayannatup iti cabassit dagiti tawtawen, ibasbassit monto met ti nginana; ta ti bilang dagiti ap-apit ti panglacoanna kenca.
Ket dicayto aggiinnallilaw, no di ket agbutengcayto iti Diosyo: siac ni Jehova a Diosyo.
Isu ti gapuna a tungpalenyonto dagiti bilbilinco, ket salimetmetanyonto dagiti ipaalagadco ken sungputenyo ida; ket agtalinaedcayto a sitatalged iti daga.
Ket ti daga itednanto ti bungana, ket mangancayto nga agpennec, ket agnaedcayto a sitatalged idiay.
Ket no cunayonto, Ania ti canenminto iti maicapito a tawen
adtoy dicamto agmula wenno burasen dagiti apitmi;
No casta ibaonconto ti bendicionco cadacayo iti maicanem a tawen, ket agbunganto iti maipaay cadagiti tallo a tawen.
Ket agmulacayto iti maicawalo a tawen ket mangancayto cadagiti bungbunga a baac a pinenpenpen; inggana iti maicasiam a tawen, agpapan iti panagbungada, mangancayto iti baac a pinenpen.
Ket ti daga saanto a malaco iti awan patinggana, ta ti daga cucuac: ta dacayo gangannaet ken makipagtaengcayo la caniac.
Ket iti amin a daga nga icutanyo ipasubbotyonto.
No ti cabsatmo ta pumanglaw, ket mangilaco cadagiti cucuana, ti cabagianna a caasitgan umaynanto subboten ti inlaco ni cabsatna.
Ket no ti maysa a tao awan kencuana ti mangsubbot, ket bimmacnangen, ket addaanton ti umanay a pagsubbotna;
Ibilangna ngarud dagiti tawen a pannacalacona ket isublina ti matda iti nangilacoanna; ket agsublinto ti panagtagicuaenna.
Ngem no dinanto mabalin a pasublien kencuana, daydiay ngarud inlacona, mabatinto iti ima ni gimmatang agingga iti tawen a jubileo: ket iti dayta a jubileo mayawatto, ket ti naglaco agsublinto iti cucuana.
Ket no ti maysa a tao ilacona ti maysa a balay a pagnaedan, iti maysa a ciudad a nabacudan, mabalinna a subboten iti uneg ti macatawen iti calpasan ti pannacailacona; iti las-ud ti apag-isu a macatawen addanto calinteganna iti panagsubbotna.
Ket no dinto masubbot iti las-ud ti apag-isu a macatawen, ti balay ngarud nga adda iti uneg ti nabacudan a ciudad mapatalgedanto ken gimmatang ti panagtagicuana nga agnanayon agpapan putotna: dinto maisubli iti tawen a jubileo.
Ngem dagiti balbalay dagiti il-ili nga awan bacudda nga aglawlaw maipadadanto cadagiti taltalon iti away: dagitoy masbutdanto, ken maisublidanto iti tawen a jubileo.
Nupay casta dagiti il-ili dagiti Levitas, dagiti balbalay cadagiti il-ili a pagtagicuaanda, mabalin dagiti Levitas a subboten iti uray ania nga aldaw.
Ket no maysa cadagiti Levitas ti summubbot, ti balay ngarud a nalaco, ken ti ciudad a pagtagicuaanna maisublidanto no tawen a jubileo; ta dagiti balbalay cadagiti il-ili dagiti Levitas cucuada ida iti nagtengaan dagiti annac ti Israel.
Ngem ti talon a maidarapat cadagiti il-ilida saan a maipalubos nga ilacoda; ta daytoy ti mataginayon a cucuada.
Ket no ti cabsatmo ta pumanglaw, ket ti imana agpasag kenca; saranayemto ngarud cas maysa a gangannaet, ken maysa a makipagtaeng, makipagbiag kenca.
Dicanto aramaten ti panagpatubo kencuana wenno pamaadu, no di ket agbutengcanto iti Diosmo; tapno ti cabsatmo makipagbiag kenca.
Dicanto ited kencuana ti piracmo iti panagpatubo, wenno ited kencuana dagiti saganam a taraonmo tapno paaduem.
Siac ni Jehova a Diosyo a nangaon cadacayo iti daga nga Egipto itedco cadacayo ti daga a Canaan, ken tapno siac ti Diosyo.
Ket no ti cabsatmo a sitataeng kenca pumanglaw, ket ilacona ti bagina kenca; dicanto pagservien a cas bag-en.
Cas maysa a mangmangged ken cas maysa a makipagtaeng, agnaedto kenca: isu agservinto kenca inggana iti tawen a jubileo:
Isu ti panangpanawnanto kenca, isu ken dagiti annacna nga agcucuyogda ket agsublinto iti familiana, ken agsublinto iti daga dagiti ammana.
Gapu ta adipenco ida nga inaonco iti daga nga Egipto: saandanto a malaco a bag-en.
Dicanto iturayan iti nainget, no di ket agbutengcanto iti Diosmo.
Ket iti maipapan cadagiti bagbag-enmo a lallaki ken babbai nga addanto kenca: cadagiti nasnacion a caparangetmo ti paggatangam iti bagbag-enmo a lallaki ken babbai.
Maysa pay a cadagiti annac dagiti gangannaet a makipagtaeng cadacayo ti pangatanganyonto, ken cadagiti familiasda a makipagyan cadacayo, a pinutotda iti dagayo: ket cucuayonto ida.
Ket pagbalinenyonto ida a maysa a tawid a maipaay cadagiti annacyo a sumaganad cadacayo tapno icutanda ida a sanicua: cadacuada ti pangalaanyonto cadagiti bag-enyo nga agnanayon: ngem cadagiti cacabsatyo nga annac ti Israel dicayto agtitinnuray iti nainget iti maysa ken maysa.
Ket no maysa a gangannaet wenno makipagili kenca bimmacnang, ket ti cabsatmo pimmanglaw iti sibayna, ket ilacona ti bagina iti gangannaet, wenno makipagili kenca, wenno iti capuonan ti familia ti gangannaet;
Calpasan ti pannacailacona mabalin a masbot: maysa cadagiti cacabsatna mabalinna a subboten;
Wenno ti ulitegna, wenno anac ti ulitegna ti mangsubbot kencuana, wenno siasino nga asideg a cabagianna iti caputotanna ti mangsubbot kencuana, wenno no isu bumacnang, subbotenna ti bagina met laeng.
Ket makibinnilangto ken gimmatang kencuana manipud iti tawen a pannacailacona inggana iti tawen a jubileo ket ti pateg ti nacailacoanna maitutopto iti bilang dagiti tawtawen, a maitutop iti bayag ti caaddananto a maysa a bag-en kencuana.
No adu a tawtawen pay, a maitutop iti caaduda, isublinanto ti bayad ti pannacasubbotna iti pirac a nacagatanganna.
Ket no bassit laengen a tawen ti matda agpapan iti tawen a jubileo, makibinnilangto ngarud kencuana: ti maitutop cadagiti tawtawenna a nagservi isublinanto ti bayad ti pannacasubbotna.
Cas maysa a tagabu a mabayadan iti tinawentawen agyanto kencuana: dinanto iturayan iti nainget iti imatangmo.
Ket no dinto macasbot cadagitoy a pamuspusan, lumapsutto ngarud no tawen a jubileo, isu ken dagiti annacna a maicuyog kencuana.
Gapu ta adipenco ida dagiti annac ti Israel; isuda ti adipenco nga inaonco iti daga nga Egipto: siac ni Jehova a Diosyo.
Benbendicion iti panagtulnog
Dicayto mangaramid iti didiosenyo, wenno mangbangon iti maysa a ladawan a kinitikitan, wenno maysa a monmon, wenno mangipasdeccayo iti uray ania a umas-asping a bato iti dagayo, tapno daytoy ti pagrucbabanyo: siac ni Jehova a Diosyo.
Ngilinenyonto dagiti aldawco a panaginana, ket pagraemanyonto ti santuarioc: siac ni Jehova.
No magnacayo cadagiti nagbilinac, ket tungpalenyo dagiti bilbilinco, ket salimetmetanyo ida:
Itedconto ngarud dagiti tudo cadagiti carbenganda, ket ti daga pataudennanto ti apit, ket dagiti caycayo iti bangcag agbungadanto.
Ket ti panagbayoyo madanunanto ti panagburas iti uvas, ket ti panagburasyo madanunnanto ti panagipurruac; ket mangancayto nga agpennec iti taraonyo, ket agbiagcayto a sitatalged iti daga.
Ket itedconto ti talna iti daga, ket agiddacayto, ket awanto ti pagbutnganyo; pucawecto dagiti narungsot nga an-animal iti daga, dinto met lumabas ti campilan iti dagayo.
Ket camatenyonto dagiti cabusoryo, ket isuda mapasagdanto iti sangoyo, gapu iti campilan.
Ket ti lima cadacayo pagtarayendanto ti sangagasut, ket ti sangagasut cadacayo pagtarayendanto ti sangapulo ribu; ket dagiti cabusoryo mapasagdanto iti sangoyo gapu iti campilan.
Ket patgencayto, ket parangayencayto, ken paaduencayto, ket ibuangayconto ti tulagco cadacayo.
Ket canenyonto dagiti baac a pinenpen a nabayag a naidulin, ket alaenyonto nga umuna ti baac a gapu iti baro.
Ket icabilconto iti nagtengngaanyo ti tavernaculoc: ket ti espirituc dinacayto carimon.
Ket magnaacto iti nagtengngaanyo, ket siacto ti Diosyo, ket dacayto ti ilic.
Siac ni Jehova a Diosyo a nangaon cadacayo iti daga nga Egipto, tapno dicay mabag-en cadacuada; ket dinadaelco dagiti paco a nacaisangolanyo, ket pinatacdercayo a magna.
Dusdusa iti panaglabsing.
Ngem no didacto ipangag, ken dicayto aramiden amin dagitoy a bilbilinco;
Ket no iwacsiyonto dagiti nagbilinac, ket dagiti cararuayo guraenda dagiti bilbilinco, iti casta dicayo aramiden iti amin a bilbilenco, ngem labsingenyo ket di ti tulagco;
Siac aramidecto met daytoy cadacayo: mangicabilacto iti nacakigkigtot cadacayo, nga isu ti sarot ken gorigor a mangdadael cadagiti mata, ken mamagliday iti cararua ket dacayo imulayonto dagiti bin-iyo iti ubbaw, ta dagiti cabusoryo ti manganto.
Ket iparangconto ti rupac a bumusor cadacayo, ket dacayo macabilcayto iti sango dagiti cabusoryo; dagiti gumura cadacayo isudanto ti mangituray cadacayo; ket agtalawcayto nga uray awan ti cumamat cadacayo.
Ket no didacto pay la ipangag gapu cadagitoy, dusaencayto ngarud iti maminpito a daras pay gapu cadagiti basbasolyo.
Ket burakecto ti bileg ti cuspagyo: ket aramidecto ti langityo a cas landoc ken ti dagayo a cas suer;
Ket ti pigsayo maibusto iti ubbaw; gapu ta ti dagayo awanto ti apitna, casta met dagiti caycayo iti daga didanto agbunga.
Ket no magnacayo iti maicaniwas caniac, ket didacto ipangag, yegconto cadacayo iti maminpito a saplit a mayannatup cadagiti basbasolyo.
Ket ibaonconto iti nagtenggaanyo dagiti an-animal a narungsot iti tay-ac a mangtacaw cadacayo cadagiti annacyo, ken mangdadael cadagiti an-animalyo, ken mangpabassitto iti bilangyo; ket dagiti dalanyo agbalindanto a langalang.
Ket no gapu cadagitoy, dicayto la cayat ti mabagbagan caniac no di ket magnacayto laeng iti maibusor caniac;
Iti casta magnanto met ngarud ti maibusor cadacayo, ket cabilencayto met iti maminpito gapu cadagiti basbasolyo.
Ket yegconto cadacayo ti maysa a campilan a mangtungpal ti ibales ti tulag; ket dacayo aggoommungcayto nga agtitipon iti uneg ti iliyo: ket siac ibaonconto cadacayo ti angol; ket dacayo mayawatcayto iti ima ti cabusor.
Intono dadaelec ti ungcay ti tinapayyo, sangapulo a babai dagiti manglutonto iti tinapayyo iti maysa nga horno, ket isublidanto nga ited a tinembeng ti tinapayyo: ket canenyonto, ket dicayto mapnec.
Ket no amin cadagitoy didacto pay la ipangag, ngem busorendacto laeng;
Ti casta siac siuungetacto a bumusor cadacayo ket dusaencayto met ti maminpito gapu cadagiti basbasolyo.
Ket dacayo canenyonto ti lasag dagiti annacyo a lalaki, ken ti lasag dagiti annacyo a babbai canenyonto.
Ket rebbaecto dagiti nangato a disso a pagdaydayawanyo ket duprakekto dagiti didiosenyo a ladladawan ti init, ket ipandagconto dagiti bangcayyo a natay iti ravaw dagiti bagbagi dagiti didiosenyo; ket ti cararuac carimonnacayto.
Ket pagbalinnecto a langalang dagiti il-iliyo, ket pagwalangwalangecto dagiti sansantuarioyo, ket diacto met say-upen ti banglo dagiti sayamusomyo.
Ket paglangalangecto ti daga; ket dagiti cabusoryo nga agnaed kencuana pagsidsiddaawandanto.
Ket iwaraswarascayto cadagiti sabsabali a nacion, ket asutecto ti campilan iti licudanyo: ket iti dagayo awanto ti matagtagitao, ket dagiti iliyo walangwalangdanto.
Iti casta lac-amento ti daga dagiti panaginana iti bayat ti panaglangalangana, ken caaddayo iti daga dagiti cabusoryo; isu met ti panaginananto ti daga ken panaglac-amna cadagiti panaginanana.
Cas iti cabayag ti panaglangalangna casta met ti panaginanananto, nga isu ti inana a dina linac-am cadagiti al-aldawyo a panaginana, idi nagnaedcayo pay kencuana.
Ket cadagiti mabati cadacayo patacrotecto ti pusoda cadagiti daga dagiti cabusorda; ket ti carasacas ti maysa a bulong a maipalais pagtarayennanto ida; ket tumaraydanto a cas iti maysa nga itarayanna ti campilan, ket maipasagdanto nga uray awan cumamat.
Ket isuda maysanmaysa masipparodnanto ti caduana, a cas la adda campilan iti licudan, idinto nga awan agcamat: ket dicayto maitured ti sumango cadagiti cabusoryo.
Ket dacayo matmataycayto iti inilinili, ket ti daga dagiti cabusoryo ibusennacayto.
Ket dagiti matda cadacayo, cumcumbetdanto iti kinadakesda cadagiti dagdaga dagiti cabusoryo; ken casta met a iti kinadakes dagiti nagannac cadacuada cacancanunongdanto ida a cumcumbet.
Ket isuda ipudnodanto dagiti kinadakesda, ken ti kinadakes dagiti ammada, iti salungasingda nga isu ti panangsalungasingda caniac, ken casta met gapu ta nagnada iti maibusor caniac,
Siac met a maibusor cadacuada, ket impanco ida iti daga dagiti cabusorda: no ngarud no agpacumbaba dagiti puspusoda a di nakugit, ket annugotenda ti dusa ti kinadakesda;
Malagipconto ngarud ti tulagco ken Jacob; ken casta met ti tulagco ken Isaac, ken casta met ti tulagco ken Abraham malagipconto; ket malagipconto ti daga.
Ti daga casta met a mabaybay-an gapu cadacuada, ket lac-amenanto dagiti panaginanana iti bayat ti panaglangalangna nga awanda: ket annugotendanto ti dusa ti basolda; ta gapu ta inwacsida dagiti bilbilinco, ket dagiti carcararuada kinaumada dagiti nagbilinac.
Ket nupay casta amin dagita, idinto nga addada iti daga dagiti cabcabusorda diacto iwacsi ida, diacto met cauma ida, tapno rebbekec ida nga italipupos, ken tapno mawara ti tulagco cadacuada; ta siac ni Jehova a Diosda;
Ngem lagipecto a maipaay cadacuada ti tulag dagiti nakin-putot cadacuada nga inaonco iti daga nga Egipto iti imatang dagiti nasnacion, tapno siac coma ti Diosda siac ni Jehova.
Dagitoy dagiti nagbilinan ken bilbilin, ken al-alagaden nga intuyang ni Jehova isu ken cadagiti annac ti Israel idiay bantay Sinai gapu ken Moises.
Linlinteg maipapan cadagiti carcari
Ket ni Jehova nakisao ken Moises, a kinunana,
Ibagam cadagiti annac ti Israel, ket cunam cadacuada, No ti maysa a tao agcarinto ken Jehova, dagiti tattao maipategdanto ken Jehova a mayannurot iti pananggatadmo.
Ket ti panggatadamto iti lalaki nga manipud agtawen ti duapulo agingga iti innem a pulo, gatadamto ngarud iti limapulo a siclo ti pirac, cas iti siclo ti santuario.
Ket no babai gatadamto iti tallopulo a siclo.
Ket no manipud agtawen ti lima inggana iti duapulo, ti panggatadamto ngarud iti lalaki duapulo a siclo, ket no babai sangapulo a siclo.
Ket no manipud agtawen ti macabulan agingga iti lima a tawen, ti panggatadamto ngarud iti lalaki lima a siclo a pirac, ket no babai gatadamto iti tallo a siclo a pirac.
Ket no manipud agtawen ti innem a pulo ken nasuroc; no lalaki gatadamto ngarud iti sangapulo ket lima a siclo, ket iti babai sangapulo a siclo.
Ngem no napangpanglao ngem ti panggatadam, maipanto iti saclang ti padi ket ti padi gatadannanto; ti mayannatop iti cabaelan ti nagcari isu ti panggatadanto ti padi.
Ket no maysa nga animal, nga idaton dagiti tattao a pagdayaw ken Jehova, dagup amin cadagidiay nga ited ti siasinoman a tao ken Jehova nasantoandanto.
Dinanto baliwan wenno sucatan ti nasayaat iti dakes, wenno ti dakes iti nasayaat: ket no masucatanto laeng iti animal ken animal, isudanto ngarud a dua napagsinnucat agpadpadada a nasantoan.
Ket no maysa nga animal a saan a nadalus, nga dagitoy saan nga mabalin nga idaton ken Jehova, ipannanto ngarud ti animal iti padi.
Ket ti padi gatadannanto, no naimbag wenno dakes: cas iti pananggatad ti padi, castanto.
Ket no cayatnanto a subboten, inayonnanto ngarud ti apagcalima daydiay nanggatadam.
Ket no maysa a tao santificarennanto ti balayna tapno nasantoan ken Jehova, ti padi ngarud gatadannanto, no naimbag wenno dakes: cas iti ikeddengto ti padi, dayta ti matungpalto:
Ket no daydiay nangsantificar iti balayna, subbotennanto, no casta nayonannanto iti apagcalima ti pirac a pinanggatadmo, ket cucuananto.
Ket no ti maysa a tao santificarennanto ken Jehova ti dadduma iti talon a cucuana, iti pananggatadmonto maitutop iti maimulmula; ti mamulaan iti maysa nga omer a cebada, magatadanto iti limapulo a siclo a pirac.
Ket no santificarenna ti talonna manipud iti tawen a jubileo, cas iti panggatadam isu ti matungpalto.
Ngem no santificarennanto ti talonna calpasan ti jubileo, ti padi ngarud ipasangnanto kencuana ti pirac a maitutop cadagiti tawtawen agpapan iti tawen a jubileo; ket maaramidto ti maysa panangkessay iti pananggatadmo.
Ket no ti nangsantificar iti talonna cayatnanto a subboten, inayonnanto ngarud ti apagcalima ti pirac a nanggatadam iti daydiay, ket mapatalgedanto kencuana.
Ket no dinanto subboten ti talon, wenno nalacona ti talon iti sabali a tao, saanto a masubbotten:
Ngem ti talon no mayawat iti tawen a jubileo, nasantoanto ken Jehova, cas maysa a talon a naisagut; maipatagicuanto iti padi.
Ket no santificarenna ken Jehova ti maysa a talon a ginatangna a saan a nayon ti cucuana a sigud:
Ti padi ipasangnanto kencuana ti ngina a nanggatadam agpapan iti tawen a jubileo: ket itednanto ti nanggatadam iti daydiay nga aldaw, cas nasantoan a banag ken Jehova.
Iti tawen a jubileo, ti talon maisublinto ken nacagatanganna, daydiay met laeng nakincucua iti daga.
Ket amin ti pinanggatadmo mayannurotto iti siclo ti santuario: duapulo a gera isunto ti siclo.
Iti laeng umuna nga anac cadagiti an-animal nga agpaay nga umuna a bunga ken Jehova, awanto ti mangsantificar cadacuada, uray no vaca, wenno carnero, cucuan ni Jehova.
Ket no saan a nadalus nga animal, subbotennanto ngarud, cas pananggatadmo, ket inayonnanto iti daydiay ti apagcalimana; ket no dina nasubbot malaconto ngarud cas iti panggatadam.
Ngem saanto a malaco wenno masubbot ti banag a naicari nga icarinto ti maysa a tao ken Jehova iti dagup ti adda kencuana, tao man wenno animal, wenno talon a cucuana: tunggal naicari isu ti nasantoan unay ken Jehova.
Saanto a masubbot ti uray ania a naicari, nga aggapu cadagiti tattao; maipatayto a di agcurang kencuana ni patay.
Ket amin nga apagcapullo ti daga, uray dagiti bucbukel iti daga uray iti bunga ti cayo, cucua ni Jehova: nasantoan ken Jehova.
Ket no ti maysa a tao subbotennanto ti uray aniaman nga apagcapulona, nayonannanto iti apagcalimana.
Ket amin nga apagcapullo ti arban dagiti vacvaca ken ti pangen dagiti carcarnero, uray ania a magna babaen ti sarucod, ti apagcapullo nasantoandanto ken Jehova.
Dinanto amisiren uray naimbag, uray dakes, dinanto met sandian; ket no sandianna laeng, daydiay ken ti maisucat agpadpadadanto a nasantoan: saanto a masubbot.
Dagitoy dagiti al-alagaden nga ni Jehova imbilinna ken Moises a maipaay cadagiti annac ti Israel idiay bantay Sinai.
NUMEROS 
Mabilang dagiti tattao a tumutop a mapan iti gubat.
Ket ni Jehova nakisao ken Moises sadiay let-ang ti Sinai, iti tolda ti gimong, iti umuna nga aldaw ti maicadua a bulan, iti maicadua a tawen a calpasan ti ipapanawda iti daga nga Egipto, a kinunana,
Alaenyo ti bilang ti dagup ti gimong dagiti annac ti Israel, cadagiti finamfamiliada, cadagiti balbalay dagiti ammada a mayannurot iti bilang dagiti nagnagan, tunggal lalaki, mayannatup cadagiti ol-oloda;
Manipud agtawen iti duapulo ken nasuroc, amin iti Israel a mabalinda ti mapan iti gubat, sica ken ni Aaron bilangenyonto ida a mayannurot cadagiti buybuyotda.
Ket addanto cadacayo maysa a lalaki iti tunggal caputotan; tunggal maysa a pangolo ti balay dagiti ammana.
Ket dagitoy isuda dagiti nagnagan dagiti lallaki a makipagtacderdanto cadacayo
Iti Ruben: ni Elisur nga anac ni Sedeur.
Iti Simeon: ni Selumiel nga anac ni Surisaddai.
Iti Juda: ni Naason nga anac ni Aminadab.
Iti Issacar: ni Natanael nga anac ni Suar.
Iti Zabulon: ni Eliab nga anac ni Helon.
Cadagiti annac ni Jose: Iti Efraim: ni Elisama nga anac ni Ammiud: iti Manases: ni Gamaliel nga anac ni Pedasur.
Iti Benjamin: Ni Abidan nga anac ni Gedeon.
Iti Dan: ni Ahiezer nga anac ni Ammisaddai.
Iti Aser: ni Pagiel nga anac ni Ocran.
Iti Gad: ni Eliasaph nga anac ni Dehuel.
Iti Neftali: ni Ahira nga anac ni Enan.
Dagitoy isuda dagiti naayaban iti gimong, dagiti pangpangoloen dagiti capcaputotan dagiti ammada; isuda idi dagiti pangpangolo dagiti rinibribu nga Israel.
Ket ni Moises ken Aaron innalada dagitoy a tattao a nainaganan:
Ket inummongda a tiniptipon amin ti gimong iti umuna nga aldaw ti maicadua a bulan; ket isuda impalawagda dagiti capuonanda a mayannurot iti finamfamiliada, cadagiti balbalay dagiti ammada a catutupan ti bilang dagiti nagnagan, manipud iti agtawen iti duapulo ken nasuroc, mayannatup cadagiti ol-oloda.
Cas ti imbilin ni Jehova ken Moises, casta ti pinangbilangna cadacuada idiay tay-ac ti Sinai.
Ket dagiti annac ni Ruben, nga inauna nga anac ni Israel, dagiti caputotanda iti finamfamiliada, cadagiti balbalay dagiti ammada a mayannurot iti bilang dagiti nagnagan mayannatup cadagiti ol-oloda, tunggal lalaki nga agtawen manipud iti duapulo ken nasuroc, amin dagiti tumutup a mapan iti gubat.
Dagidiay a nabilang cadacuada iti caputotan ni Ruben, uppat a pulo ket innem, a ribu ket limagasutda.
Cadagiti annac ni Simeon, dagiti caputotanda, iti finamfamiliada, cadagiti balbalay dagiti ammada, dagidiay a nabilang cadacuada a mayannurot iti bilang dagiti nagnagan a mayannatup cadagiti ol-oloda, tunggal lalaki nga agtawen iti duapulo ken nasuroc, amin dagiti tumutop a mapan iti gubat;
Dagidiay a nabilang cadacuada, iti caputotan ni Simoen, limapulo ket siam a ribu ket tallogasutda.
Cadagiti annac ni Gad, dagiti caputotanda, iti finamfamiliada, cadagiti balbalay dagiti ammada a mayannurot iti bilang dagiti nagnagan manipud iti agtawen iti duapulo ken nasuroc, amin dagiti tumutop a mapan iti gubat;
Dagidiay a nabilang cadacuada iti caputotan ni Gad, uppat a pulo ket lima a ribu, innem a gasut ket limapuloda.
Cadagiti annac ni Juda, dagiti caputotanda, iti finamfamiliada, cadagiti balbalay dagiti ammada, a mayannurot iti bilang dagiti nagnagan, manipud iti agtawen iti duapulo ken nasuroc, amin dagiti tumutop a mapan iti gubat;
Dagidiay a nabilang cadacuada iti caputotan ni Juda pitopulo ket uppat a ribu ket innem a gasutda.
Cadagiti annac ni Issacar, dagiti caputotanda, iti finamfamiliada, cadagiti balbalay dagiti ammada, a mayannurot iti bilang dagiti nagnagan, manipud iti duapulo ti tawenna ken nasuroc, amin dagiti tumutop a mapan iti gubat;
Dagidiay a nabilang cadacuada iti caputotan ni Issacar, limapulo ket uppat a ribu ket uppat a gasutda.
Cadagiti annac ni Zabulon, dagiti caputotanda, iti finamfamiliada, cadagiti balbalay dagiti ammada, a mayannurot iti bilang dagiti nagnagan, manipud iti agtawen iti duapulo ken nasuroc, amin dagiti tumutop a mapan iti gubat,
Dagidiay a nabilang cadacuada, iti caputotan ni Zabulon limapulo ket pito a ribu ket uppat a gasutda.
Cadagiti annac ni Jose, nainagan cadagiti annac ni Efraim, dagiti caputotanda, iti finamfamiliada, cadagiti balbalay dagiti ammada a mayannurot iti bilang dagiti nagnagan, manipud iti agtawen iti duapulo ken nasuroc, amin dagiti tumutop a mapan iti gubat;
Dagidiay a nabilang cadacuada, iti caputotan ni Efraim uppat a pulo a ribu ket lima gasutda.
Cadagiti annac ni Manases, dagiti caputotanda, iti finamfamiliada, cadagiti balbalay dagiti ammada, a mayannurot iti bilang dagiti nagnagan, manipud iti agtawen iti duapulo ken nasuroc, amin dagiti tumutop a mapan iti gubat;
Dagidiay a nabilang cadacuada, iti caputotan ni Manases, tallopulo ket dua a ribu ket duagasutda.
Cadagiti annac ni Benjamin, dagiti caputotanda, iti finamfamiliada cadagiti balbalay dagiti ammada, a mayannurot iti bilang dagiti nagnagan, manipud iti agtawen iti duapulo ken nasuroc, amin dagiti tumutop a mapan iti gubat;
Dagidiay a nabilang cadacuada, iti caputotan ni Benjamin, tallopulo ket lima a ribu ket uppat a gasutda.
Cadagiti annac ni Dan, dagiti caputotanda, iti finamfamiliada, cadagiti balbalay dagiti ammada, a mayannurot iti bilang dagiti nagnagan, manipud iti agtawen iti duapulo ken nasuroc, amin dagiti tumutop a mapan iti gubat;
Dagidiay a nabilang cadacuada, iti caputotan ni Dan, innem a pulo ket dua a ribu ket pitogasutda.
Cadagiti annac ni Aser, dagiti caputotanda, iti finamfamiliada, cadagiti balbalay dagiti ammada, a mayannurot iti bilang, dagiti nagnagan, manipud iti agtawen iti duapulo ken nasuroc, amin dagiti tumutop a mapan iti gubat;
Dagidiay a nabilang cadacuada, iti caputotan ni Aser, uppat a pulo ket maysa a ribu ket limagasutda.
Cadagiti annac ni Neftali, dagiti capcaputotanda, iti finamfamiliada cadagiti balbalay dagiti ammada, a mayannurot iti bilang dagiti nagnagan, manipud iti agtawen iti duapulo ken nasuroc, amin a tumutop a mapan iti gubat;
Dagidiay a nabilang cadacuada iti caputotan ni Neftali, limapulo ket tallo a ribu ket uppat a gasutda.
Dagitoy isuda ti nabilang a binilang ni Moises ken ni Aaron, ken dagiti pangpangoloen ti Israel a sangapulo ket dua a lallaki; tumunggal maysa cadacuada ti pannacabagi ti balay dagiti ammana.
Iti casta amin dagidiay a nabilang cadagiti annac ti Israel, mayannurot cadagiti balbalay dagiti ammada, nanipud iti agtawen iti duapulo ken nasuroc, amin iti Israel a tumutop a mapan iti gubat;
Nga amin met laeng dagidiay a nabilang innem a gasut ket tallo a ribu, limagasut ket limapuloda.
Ngem dagiti Levitas cas iti caputotan dagiti ammada saanda a naibilang cadacuada.
Ta ni Jehova nakisao ken Moises, a kinunana,
Ngem ti caputotan ni Levi dicanto ibilang, wenno dicanto idagup cadagiti annac ti\ Israel;
Ngem itudingmo dagiti Levitas nga agaywan iti tabernaculo ti pamanecnec, ken amin nga al-alicamenna, ken iti amin nga ar-aruatenna: isuda ti mangawitto iti tabernaculo ken amin nga al-alicamenna; ket isuda ti mangannongto kencuana, ket agtoldadanto iti lawlaw ti tabernaculo.
Ket no ti tabernaculo umacar, dagiti Levitas lasanngendanto, ket no ti tabernaculo mabangonto, dagiti Levitas sangalendanto; ket ti gangannaet nga umasideg mapapatayto.
Ket dagiti annac ti Israel patacderendanto dagiti toltoldada, tunggal lalaki iti cabuyotanna met laeng, ken tunggal lalaki iti wagaywayna met laeng a mayabuloy cadagiti buybuyotda.
Ngem dagiti Levitas agtoldadanto iti lawlaw ti tabernaculo ti pamanecnec, tapno awanto ti pungtot a lac-amen ti gimong dagiti annac ti Israel: ket dagiti Levitas aluadandanto ti pannacaaywan ti tabernaculo ti pamanecnec.
Castoy ti inaramid dagiti annac ti Israel; a mayannurot iti isu-amin nga imbilin ni Jehova ken Moises, casta ti inaramidda.
Ti bilang, panagpacarso ken palpalungo dagiti capcaputotan.
Ket ni Jehova nakisao cada Moises ken ni Aaron, a kinunana,
Dagiti annac ti Israel agpacarsodanto tunggal lalaki iti sibay ti wagaywayna met laeng agraman cadagiti tanda dagiti balbalay dagiti ammada: iti maibatog iti tolda ti gimong agpacarsodanto iti lawlawna.
Ket dagiti agpacarso iti bangirna iti daya nga agpa-leleggacan ti init isudanto dagiti akinbandera iti pacarso ni Juda, mayannurot cadagiti buybuyotda: ket ti pangolo dagiti annac ni Juda isunto ni Naason nga anac n Aminadab.
Ket ti buyotna, ken dagidiay a nabilang cadacuada pitopulo ket uppat a ribu ket innem a gasutda.
Ket dagiti caputotan ni Issacar agpacarsodanto iti sibayna: ket ti pangolo dagiti annac ni Issacar isunto ni Nathanael nga annac a lalaki ni Suar.
Ket ti buyotna ken dagidiay a nabilang cadacuada limapulo ket uppat a ribu ket uppat a gasutda.
Ket ti caputotan ni Zabulon: ken ti pangolo dagiti annac ni Zabulon isunto ni Eliab nga anac a lalaki ni Helon.
Ket ti buyotna ken dagidiay a nabilang cadacuada limapulo ket pito a ribu ket uppat a gasutda.
Amin dagiti nabilang iti buyot ni Juda sangagasut walopulo ket innem a ribu ket uppat a gasut a mayannurot cadagiti buyotda
Isudanto ti agluas nga umuna.
Iti bangirna iti abagatan agyanto ti wagayway ti pacarso ni Ruben a mayannurot cadagiti buybuyotda: ket ti pangolo dagiti annac ni Ruben isunto ni Elisur nga anac a lalaki ni Sedeur.
Ket ti buyotna ken dagidiay a nabilang cadacuada uppat a pulo ket innem a ribu ket lima a gasutda.
Ket dagiti agpacarsonto iti sibayna dagiti caputotan ni Simeon: ket ti pangolo dagiti annac ni Simeon isunto ni Selumiel nga anac a lalaki ni Zurisaddai.
Ket ti buyotna ken dagidiay a nabilang cadacuada limapulo ket siam a ribu ket tallo a gasutda.
Ket ti caputotan ni Gad: ken ti pangolo dagiti annac ni Gad isunto ni Eliasaf nga anac a lalaki ni Reuel.
Ket ti buyotna ken dagidiay a nabilang cadacuada uppat a pulo ket lima a ribu, innem a gasut ket limapuloda.
Ti dagup ti nabilang ti pacarso ni Ruben sangagasut limapulo ket maysa a ribu, ket uppat a gasut ket limapuloda cas mayannurot cadagiti buybuyotda
Ket isudanto ti agluas a maicadua.
Sa ti tolda ti gimong agrubbuatto nga siaadda ti sangapacarsoan dagiti Levitas iti tengnga dagiti nagpapacarso: cas ti ornosda no agpacarsoda, castanto no magnada, tunggal maysa iti lugarna iti yan ti wagaywayda.
Iti bangirda iti laud, agyanto ti wagayway ti sangapacarsoan ni Efraim a mayannurot cadagiti buybuyotda: ket ti pangolo dagiti annac ni Efraim isunto ni Elisama nga anac a lalaki ni Ammiud.
Ket ti buyotna ken dagidiay a nabilang cadacuada uppat a pulo a ribu ket lima a gasutda.
Ket iti sibayna agyanto ti caputotan ni Manases: ket ti pangolo dagiti annac ni Manases isunto ni Gamaliel nga anac a lalaki ni Pedasur.
Ket ti buyotna ken dagidiay a nabilang cadacuada tallopulo ket dua a ribu ket duagasutda.
Ket ti caputotan ni Benjamin: ket ti pangolo dagiti annac ni Benjamin isunto ni Abidan nga anac a lalaki ni Gedeon.
Ket ti buyotna ken dagidiay a nabilang cadacuada tallopulo ket lima a ribu ket uppat a gasutda.
Amin dagiti nabilang iti sangapacarsoan ni Efraim sangagasut ket walo a ribu ket sangagasut a mayannurot cadagiti buybuyotda
Ket isudanto ti agluas a maicatlo.
Iti bangirna iti amianan agyanto ti bandera ti sangapacarsoan ni Dan a mayannurot cadagiti buybuyotda: ket ti pangolo dagiti annac ni Dan isunto Ahiezer nga anac a lalaki ni Amisaddai.
Ket ti buyotna ken dagidiay a nabilang cadacuada innem a pulo ket dua a ribu ket pito a gasutda.
Ket dagiti agpacarsonto iti sibayna isudanto ti caputotan ni Aser: ket ti pangolo dagiti annac ni Aser isunto ni Pagiel nga anac a lalaki ni Ocran.
Ket ti buyotna ken dagidiay a nabilang cadacuada uppat a pulo ket maysa a ribu ket lima gasutda.
Ket ti caputotan ni Neftali: ket ti pangolo dagiti annac ni Neftali isunto ni Ahira nga anac a lalaki ni Enan.
Ket ti buyotna ken dagidiay a nabilang cadacuada limapulo ket tallo a ribu ket uppat a gasutda.
Amin dagiti nabilang iti sangapacarsoan ni Dan sangagasut limapulo ket pito a ribu ket innem a gasutda
Isudanto ti agluas a maudi iti abay dagiti banbanderada.
Dagitoy isuda ti nabilang cadagiti annac ti Israel cadagiti balbalay dagiti ammada: dagup dagiti nabilang cadagiti pacpacarso a mayannurot cadagiti buybuyotda innem a gasut ket tallo a ribu, lima gasut ket limapuloda.
Ngem dagiti Levitas saanda a nabilang cadagiti annac ti Israel: cas imbilin ni Jehova ken Moises.
Castoy ti inaramid dagiti annac ti Israel; iti mayannurot iti dagup ti imbilin ni Jehova ken Moises, casta ti panagpacarsoda idi iti abay dagiti wagwagaywayda ket casta ti pinagluasda, tunggal maysa iti finamfamilia cadacuada a mayannurot cadagiti balbalay dagiti ammada.
Dagitoy ita dagiti capcaputotan ni Aaron ken ni Moises iti aldaw a pannakisao idi ni Jehova ken Moises idiay bantay Sinai.
Ket dagitoy dagiti nagnagan dagiti annac a lallaki ni Aaron: Ni Nadab nga inauna, ni Abiu, ni Eleazar, ken ni Itamar.
Dagitoy dagiti nagnagan dagiti annac a lallaki ni Aaron, dagiti papadi a napolotan, isuda a kinonsagrarna nga agannong iti takem ti padi.
Ket ni Nadab ken ni Abiu natayda iti saclang ni Jehova idi nangidatonda iti apuy a sabali iti sango ni Jehova idiay let-ang ti Sinai, ket ni Eleazar ken ni Itamar nagannongda iti takem ti padi iti imatang ni Aaron nga amada.
Ket ni Jehova nakisao ken Moises, a kinunana,
Yasidegmo ti caputotan ni Levi, ket ipanmo ida iti sango ni Aaron a padi tapno agservida kencuana.
Ket isuda salimetmetandanto ti italecna ken ti italec ti dagup ti gimong iti sango ti tolda ti gimong tapno aramidenda ti annongen iti tabernaculo.
Ket isuda aywanandanto amin dagiti al-alicamen ti tolda ti gimong, ken ti italec dagiti annac ti Israel, a panagservi iti tabernaculo.
Ket sica itedmonto dagiti Levitas ken Aaron, ken cadagiti annacna a lallaki: isuda maiteddanto amin kencuana iti biang dagiti annac ti Israel.
Ket tudingamto ni Aaron ken dagiti annacna a lallaki, ket salimetmetandanto ti kinapadida: ket ti gangannaet nga umasideg mapapatayto.
Ket ni Jehova nagsao ken Moises, a kinunana,
Ket adtoy, siac, innalac dagiti Levitas cadagiti annac ti Israel a sucat dagiti amin nga inauna nga anac, a manglucat iti aanacan cadagiti annac ti Israel; ket dagiti Levitas isudanto ti cucuac:
Ta amin nga inauna nga anac cucuac ida; idi aldaw a panangcabilco iti isu-amin nga inauna nga anac iti daga nga Egipto, a pinasantoca maipaay caniac ti dagup ti inauna nga anac iti Israel, tao man ken animal; cucuacto ida: siac ni Jehova.
Ket ni Jehova nakisao ken Moises idiay let-ang ti Sinai, a kinunana.
Bilangem dagiti annac ni Levi cadagiti balbalay dagiti ammada, cadagiti finamfamilia cadacuada: tunggal lalaki nga agtawen manipud iti maysa a bulan ken agpangato bilangem ida.
Ket ni Moises binilangna ida cas iti sao ni Jehova, cas naibilin kencuana.
Ket dagitoy dagiti annac a lallaki ni Levi iti nagnaganda: ni Gerson, ni Coat ken ni Merari.
Ket dagitoy ti nagnagan dagiti annac ni Gerson iti finamfamiliada; ni Libni ken ni Simei.
Ket dagiti annac a lallaki ni Coat iti finamfamiliada: ni Amram, ni Izhar, ni Hebron, ken ni Uziel.
Ket dagiti annac a lallaki ni Merari iti finamfamiliada: ni Mahali ni Musi
Dagitoy isuda dagiti famfamilia dagiti Levitas a mayannurot cadagiti balbalay dagiti ammada.
Iti Gerson adda idi ti familia dagiti Libnitas ken ti familia dagiti Semitas: dagitoy isuda ti famfamilia dagiti Gersonitas.
Dagidiay a nabilang cadacuada a mayannurot iti bilang ti amin a lallaki nanipud agtawen iti maysa a bulan ken agpangato, a dagidiay met laeng nabilang cadacuada, pito a ribu ket lima a gasutda.
Dagiti famfamilia dagiti Gersonitas agpacarsodanto iti licudan ti tabernaculo iti bangirna iti laud.
Ket ti pangolo ti balay dagiti amma dagiti Gersonitas isunto ni Eliasaf nga anac a lalaki ni Lael.
Ket dagiti annac a lallaki ni Gerson iti tolda ti gimong aywanandanto ti tabernaculo, ken ti Tolda ken linungna ken ti bengbe iti ruangan ti tolda ti gimong.
Ken dagiti cortina ti parangan nga adda iti sikigan ti tabernaculo, ken iti sikigan nga aglawlaw ti altar, ken dagiti lublubidna a maipaay iti amin a pacaiservianna.
Ket iti Coat adda idi ti familia dagiti Amramitas, ken ti familia dagiti Izeharitas, ken ti familia dagiti Hebronitas, ken ti familia dagiti Ozielitas: dagitoy isuda dagiti famfamilia dagiti Coatitas.
Cas mayannurot iti bilang ti amin a lalaki, manipud agtawen iti maysa a bulan ken agpangato, adda walo a ribu ket innem a gasutda a mangaluad iti pannacaaywan ti santuario.
Dagiti famfamilia dagiti annac a lallaki ni Coat agpacarsodanto iti sikigan nga abagatan ti tabernaculo.
Ket ti pangolo cadagiti balbalay dagiti amma dagiti famfamilia dagiti Coatitas isunto ni Elizefan nga anac a lalaki ni Uzziel.
Ket aywanandanto ti lacasa, ken ti lamisaan, ken ti candelero, ken dagiti alaltar, ken dagiti vasvaso ti santuario a pagannonganda, ken ti abbong ken amin nga al-alicamenna.
Ket ni Eleazar nga anac a lalaki ni Aaron a padi isunto ti pangolo dagiti pangpangolo dagiti Levitas ket imatonanna ida a mangsalsalimetmet ti pannacaaluad ti santuario.
Iti Merari adda idi ti familia dagiti Mahalitas, ken ti familia dagiti Musitas: dagitoy isuda dagiti famfamilia ni Merari.
Ket dagidiay nabilang cadacuada a mayannurot iti bilang ti amin a lalaki, nanipud agtawen iti maysa a bulan ken agpangato, innem a ribu ket duagasutda.
Ket ti pangolo ti balay dagiti amma dagiti famfamilia ni Merari isu idi ni Suriel nga anac a lalaki ni Abihail: isudanto ti agpacarso iti akinamianan a sikigan ti tabernaculo.
Ket ti natuding nga aywanan dagiti annac ni Merari isunto dagiti tabtabla ti tabernaculo, ken dagiti balbalunetna, ken dagiti adadigina, ken dagiti batbatayna, ken amin nga ar-aruatna, ken amin nga iservi kencuana;
Ken dagiti adadigi ti paraangan nga aglawlaw ken dagiti batbatayda, ken dagiti paspasocda ken dagiti lublubidda.
Ket dagiti agpacarso iti sango ti tabernaculo iti daya a sangoanan ti tolda ti gimong nga agpaleleggacan ti init, isudanto da Moises ken Aaron, ken dagiti annacna a lallaki a mangaluad ti pannacaaywan ti santuario nga aywanan dagiti annac ti Israel; ket ti gangannaet nga umasideg mapapatayto.
Amin dagiti nabilang cadagiti Levitas a binilang da Moises ken Aaron iti panagbilin ni Jehova, a finamfamiliada dagup dagiti lallaki nanipud iti maysa a bulan ken agpangato duapulo ket dua a ribuda.
Ket ni Jehova kinunana ken Moises, Bilangem amin nga inauna nga annac a lallaki cadagiti annac ti Israel, manipud iti agtawen iti maysa a bulan ken agpangato, ket alaem ti bilang dagiti nagnaganda.
Ket alaemto nga agservi caniac dagiti Levitas (siac ni Jehova) a sunoanda dagiti isu-amin nga inauna nga annac cadagiti annac ti Israel; ken ti an-animal dagii Levitas a sucat dagiti inauna nga annac cadagiti an-animal dagiti anac ti Israel.
Ket ni Moises binilangna, cas imbilin ni Jehova kencuana, amin dagiti inauna cadagiti annac ti Israel.
Ket amin nga inauna a nayanac a lallaki, cas mayannurot iti bilang dagiti nagnagan, nanipud agtawen iti maysa a bulan ken agpangato, cadagidiay a nabilang cadacuada duapulo ket dua a ribu, dua gasut ket pitopulo ket talloda.
Ket ni Jehova nakisao ken Moises, a kinunana,
Alaem dagiti Levitas a sucat dagiti amin nga inauna nga annac cadagiti annac ti Israel, ken dagiti an-animal dagiti Levitas a sucat dagiti an-animalda; ket dagiti Levitas isudanto ti cucuac: siac ni Jehova.
Ket ti pannacasubbot dagiti dua gasut ket pitopulo ket tallo cadagiti inauna cadagiti annac ti Israel a suroc ken adaduana ngem iti bilang dagiti Levitas,
Mangalacanto iti lima a siclo iti tunggal maysa nga olo; cas ti siclo ti santuario ti alaemto cadacuada, (ti siclo isu ti duapulo a gerah):
Ket itedmonto ken Aaron ken cadagiti annacna a lallaki ti pirac a pangsubbot ti suroc ti bilangda.
Ket ni Moises innalana cadacuada ti panubbot a pirac iti suroc ken ad-aduanna ngem dagiti nasubot gapu cadagiti Levitas;
Cadagiti inauna cadagiti annac ti Israel, innalana ti pirac a sangaribu tallo gasut innem a pulo ket lima a siclo, a cas ti siclo ti santuario;
Ket ni Moises intedna ti panubbot a pirac ken Aaron ken cadagiti annacna a lallaki a mayabuloy iti sao ni Jehova, cas imbilin ni Jehova ken Moises.
Ti bilang dagiti Levitas nga agtawen iti nagbaetan ti tallopulo ken limapulo.
Ket ni Jehova nakisao cada Moises ken ni Aaron a kinunana.
Alaenyo ti dagup dagiti annac a lallaki ni Coat cadagiti annac a lallaki ni Levi, iti finamfamiliada cadagiti balbalay dagiti ammada,
Manipud agtawen iti tallopulo ken agpangato uray agingga iti limapulo ti tawenna, isuda amin sumrecda iti panagservi tapno agtrabajoda iti tolda ti gimong.
Daytoy ti annongen dagiti annac ni Coat iti tolda ti gimong maipapan cadagiti casasantoan a bambanag:
No lumuas ti pacarso, ni Aaron sumrecto agraman cadagiti annacna a lallaki ket acasendanto ti abbong a panglinged ket yarpawdanto iti lacasa ti pamanecnec,
Ket icabildanto iti rabawna ti maysa abbong a lalat ti foca, ket yaplagdanto iti rabawna ti maysa a lupot a bin-ig nga azul, sadanto yusoc dagiti pagassiwan.
Ket iti rabaw ti lamisaan ti tinapay ti pamarang yaplagdanto ti lupot nga azul, sada iparabawto idiay dagiti pingpinggan, ken dagiti cutcuchara, ken dagiti malmalocong, ken dagiti copcopa a pagibuyat: ket ti cancanayon a tinapay addanto laeng idiay rabawna:
Ket yaplagdanto iti rabawda ti maysa a lupot nga escarlata, ket arpawandanto daydiay met laeng iti abbong a lalat ti foca, sada icabilto dagiti pagassiwan.
Ket mangaladanto iti maysa a lupot nga azul, ket abbongandanto ti candelero ti silaw, ken dagiti pagsainganna ken dagiti pagarsangna ken dagiti pagyarsangan ken amin a paglanaanna, isu a pagannonganda kencuana:
Ket icabildanto agraman amin a vasvasona iti uneg ti maysa nga abbong a lalat ti foca, sada icabilto iti rabaw ti tarimban.
Ket iti rabaw ti altar a balitoc yaplagdanto ti azul a lupot, ket cumotandanto iti abbong a lalat ti foca, sada yusocto dagiti pagassiwan:
Ket alaendanto amin dagiti vasvaso ti panagannong isuda a pagservi iti santuario, ket icabildanto iti maysa a lupot nga azul, ket bungonendanto ida iti pagbungonan a lalat ti foca ket iparabawdanto ida iti tarimban.
Ket iccatendanto dagiti dapo iti altar ket yaplagdanto iti rabawna ti maysa a lupot a purpura:
Sada idissonto iti rabawna amin dagiti ar-aruatenna a pagservida idiay dagiti pagiccan iti beggang, ken dagiti pagadaw iti lasag, ken dagiti sopsoplad ken dagiti bacbacca, amin dagiti ar-aruat ti altar; ket yaplagdanto iti rabawna ti abbong a lalat ti foca, sada yusocto dagiti pagassiwan.
Ket no ni Aaron ken dagiti annacna a lallaki naabbongandan ti santuario ken amin dagiti al-alicamen ti santuario, no panagluas ti buyot; iti calpasanna dagiti annac a lallaki ni Coat umaydanto awiten; ngem didanto sagsagiden ti santuario, di la ket ta matayda
Dagitoy isuda ti awiten dagiti annac a lallaki ni Coat iti tolda ti gimong.
Ket ti aywanan ni Eleazar nga anac a lalaki ni Aaron a padi isunto ti lana ti silaw, ken ti nasayamusom nga incienso, ken ti cancanayon a daton a macan, ken ti lana a sapsapo, ti pannacaaywan ti amin ti tabernaculo ken amin nga adda kencuana, ti santuario ken amin nga al-alicamenna.
Ket ni Jehova nakisao cada Moises ken ni Aaron, a kinunana,
Dicayo ipusay ti caputotan dagiti famfamilia dagiti Coatitas cadagiti Levitas:
Ngem castoy ti aramiden cadacuada tapno agbiagda ken dida matay, no umadanida cadagiti casasantoan a banbanag: ni Aaron ken dagiti annacna a lallaki sumrecdanto ket ipatodanto ida tumunggal maysa iti annongna ken awitna:
Ngem dida sumrecto a cumita iti santuario uray iti apagdaricmat laeng, di la ket ta matayda.
Ket ni Jehova nakisao ken Moises a kinunana,
Alaem met ti dagup dagiti annac a lallaki ni Gerson cadagiti balbalay dagiti ammada, iti finamfamiliada,
Manipud agtawen iti tallopulo ken agpangato agingga iti limapulo ti tawenna, bilangem ida; isuda amin sumrecda nga agannong iti panagservi tapno aramidenda ti rebbengen iti tolda ti gimong.
Daytoy ti aramid dagit famfamilia dagiti Gersonitas iti panagservi ken panagawit:
Awitendanto dagiti bengbeng ti tabernaculo, ken ti tolda ti gimong, ti linongna ken ti abbong ti lalat ti foca nga adda iti ngatoenna, ken ti cortina iti ruangan ti tolda ti gimong.
Ken dagiti cortina ti paraangan ken ti cortina iti ruangan ti pagsercan ti paraangan a sikigan ti tabernaculo ken iti sibay a naglawlaw ti altar, ken dagiti lublubidda, ken amin nga al-alicamen ti panagservida ken uray ania a maaramid cadagita: cadagitoy agservidanto.
Iti babaen ti panagbilin ni Aaron ken dagiti annacna a lallaki agservinto iti isu-amin dagiti annac a lallaki dagiti Gersonitas iti amin nga awitda, ken iti isu-amin a panagservida; ket ikeddengyonto cadagiti akinrebbeng amin nga awitda.
Daytoy ti aramid dagit famfamilia dagiti annac a lallaki dagiti Gersonitas iti tolda ti gimong: ket ti annongda addanto iti babaen ti panangidalan ni Itamar nga anac a lalaki ni Aaron a padi.
Maipapan cadagiti annac ni Merari, bilangemto ida iti finamfamiliada, cadagiti balbalay dagiti ammada;
Manipud agtawen iti tallopulo ken agpangato uray agpapan iti limapulo ti tawenna, bilangemto ida, tumunggal maysa sumbrec iti panagservi tapno sangoenna ti aramid iti tolda ti gimong.
Ket daytoy isu ti maitalec nga awitda, a mayannurot iti isu-amin a panagservida iti tolda ti gimong: dagiti tabtabla ti tabernaculo, ken dagiti balbalunet, ken dagiti adigi ken dagiti batbatayna,
Ken dagiti adadigi ti paraangan nga aglawlaw ken dagiti batbatayda, ken dagiti paspasocda ken dagiti lublubidda, agraman amin nga al-alicamenda ken amin nga agservi cadagitoy: ket kednganyonto nga inaganan dagiti al-alicamen a maitalec nga awitda.
Daytoy ti annongen dagiti famfamilia dagiti annac a lallaki ni Merari a mayannurot iti amin a panagservida iti tolda ti gimong babaen ti panangidalan ni Itamar nga anac a lalaki ni Aaron a padi.
Ket ni Moises ken ni Aaron ken dagiti pangpangolo ti gimong binilangda dagiti annac a lallaki dagiti Coatitas, iti finamfamiliada, ken cadagiti balbalay dagiti ammada.
Nanipud agtawen iti tallopulo ken agpangato uray inggana iti agtawen iti limapulo, tumunggal maysa a simrec iti panagannong tapno agservi iti tolda ti gimong:
Ket dagidiay nabilang cadacuada iti finamfamiliada, dua ribu ket pito gasut ket limapuloda.
Dagitoy isuda ti nabilang cadagiti famfamilia dagiti Coatitas, amin dagiti nagannong iti tolda ti gimong a binilang da Moises ken Aaron a mayannurot iti panagbilin ni Jehova ken Moises.
Ket dagidiay a nabilang cadagiti annac a lallaki ni Gerson iti finamfamiliada, ken cadagiti balbalay dagiti ammada,
Nanipud iti agtawen iti tallopulo ken agpangato uray agingga iti agtawen iti limapulo, tumunggal maysa a simbrec nga agannong tapno agservi iti tolda ti gimong,
A dagidiay met laeng a nabilang cadacuada iti finamfamiliada, ken cadagiti balbalay dagiti ammada, dua ribu ket innem a gasut ket tallopuloda.
Dagitoy isuda dagiti nabilang idi cadagiti famfamilia dagiti annac a lallaki ni Gerson, amin dagiti nagservi iti tolda ti gimong a binilang da Moises ken ni Aaron a mayannurot iti panagbilin ni Jehova.
Ket dagidiay a nabilang cadagiti famfamilia dagiti annac a lallaki ni Merari iti finamfamiliada, ken cadagiti balbalay dagiti ammada,
Nanipud agtawen iti tallopulo ken agpangato inggana iti agtawen iti limapulo, tumunggal maysa a simrec iti panagannong tapno agservi iti tolda ti gimong.
A dagidiay met laeng a nabilang cadacuada iti finamfamiliada tallo ribu ket dua gasutda.
Dagitoy isuda dagiti nabilang cadagiti famfamilia dagiti annac a lallaki ni Merari a binilang da Moises ken Aaron a mayannurot iti panagbilin ni Jehova ken Moises.
Amin dagidiay a nabilang cadagiti Levitas a binilang da Moises ken Aaron ken dagiti pangpangolo ti Israel iti finamfamiliada, ken iti balbalay dagiti ammada,
Nanipud iti agtawen iti tallopulo ken agpangato, uray inggana iti agtawen iti limapulo, tunggal maysa a simbrec nga agannong iti panagservi, ken ti trabajo ti panagbaclay cadagiti aw-awiten iti tolda ti gimong,
A dagidiay met laeng nabilang cadacuada walo a ribu, lima gasut ket walopuloda
Cas ti panagbilin ni Jehova, binilang ida ni Moises, tunggal maysa cas mayannatop iti annongna ken cas mayannatop iti awitna: casta ti panangbilangna cadacuada cas imbilin idi ni Jehova ken Moises.
Ket ni Jehova nakisao ken Moises, a kinuna,
Ibilinmo cadagiti annac ti Israel a paruarenda iti a pacarso tunggal agcucutel, ken tunggal agtotot, ken siasinoman a saan a nadalus gapu iti natay:
Lalaki man ken babai agpadada a paruarenyo iti ruar ti pacarso ti pangipananyo cadacuada; tapno dida mamulitan ti pacarso, nga iti tengngana pagnaedac.
Ket dagiti annac ti Israel inaramidda a casta, ket impanda ida iti ruar ti pacarsoda; cas ni Jehova sinaona ken Moises, casta ti inaramidda dagiti annac ti Israel.
Ket ni Jehova nakisao ken Moises, a kinunana,
Ibagam cadagiti annac ti Israel, no maysa a lalaki, wenno babai macaaramid iti uray ania a basol nga aramiden dagiti tattao a pagsalungasingda iti maicaniwas ken Jehova, ket dayta a tao macabiddutto;
Ipudnonanto ngarud ti basolna nga inaramidna: ket aramidennanto ti panagipulang a naananay gapu iti basolna, ket inayonnanto pay ti apacalimana, ket itednanto ken nacabasolanna.
Ngem no ti maysa a tao awan ti cabagianna a pagipulangan gapu iti biddut, ti ipulang gapu iti basol a naaramid ken Jehova cucuanto ti padi sabali pay ti carnero a lalaki ti pannacaabbong, isu a maaramidto a pacaabbongganna.
Ket amin a daton a maitayag ti dagup dagiti banbanag a nasantoan dagiti annac ti Israel, dagidiay nga idatagda iti padi cucuananto.
Ket dagiti napasanto a banbanag amin a tao, cucuananto: uray ania nga ited ti siasinoman a tao, iti padi, dayta cucuananto.
Ket ni Jehova nakisao ken Moises, a kinunana,
Ibagam cadagiti annac ti Israel, ket cunam cadacuada, no ti asawa ti siasinoman a lalaki sumiasi, ket aramidenna ti salungasing a maicaniwas kencuana,
Ket no maysa a lalaki makiabig kencuana, ket mailimed cadagiti mata ni asawana, ket maitalimeng, ket isu natulawan, ket awanto ti sacsi a maicaniwas kencuana, ket di met matiliw iti dayta nga aramid:
Ket ti espiritu ti panagimon umapay iti lalaki, ket agimon ken asawana ket ti babai natulawan: wenno no ti espiritu ti imon umapay kencuana, ket agimon ken asawana, ket ti babai saan a natulawan:
No casta ti lalaki yegnanto ti asawana iti padi, ken yegnanto ti datonna a maipaay kencuana ti apagcapulo ti maysa nga efa ti bel-laay ti cebada; dinanto buyatan iti lana ti rabawna wenno dina parabawanto iti incienso; ta isu ti daton a macan maipuon iti imon, maysa a daton a macan a pacalaglagipan a panglagip ti kinadakes.
Ket ti padi yadaninanto ti babai ket idatagnanto iti sango ni Jehova:
Ket ti padi mangalanto iti nasantoan a danum iti maysa a bacca a damili: ket iti nayon ti tapuc nga adda iti datar ti tabernaculo ti padi mangalanto ket icabilnanto iti danum.
Ket ti padi ipannanto ti babai iti sango ni Jehova, ket pawacraynanto ti booc ti babai ken icabilnanto cadagiti im-imana ti daton a macan a pacalaglagipan, nga isu ti daton a macan gapu iti imon: ket ti padi addanto iti imana ti danum ti pait a mamataud iti lunod.
Ket ti padi pagsapataennanto ti babai, ket cunananto kencuana, No awan ti lalaki a nakicaidda kenca, ket dica simmiasi a napan iti kinarugit, idinto a paiturayanca ken asawam, mailiclicca iti daytoy a danum ti pait a macailunod:
Ngem no simmiasica iti caaddam iti biang ni asawam, ket no natulawanca, ket maysa a lalaki, a saan la a ni asawam, nakicaidda kenca:
Iti casta ti padi pagsapataennanto ti babai, tapno agsapata iti sapata ti lunud, ket ti padi cunananto iti babai, Ni Jehova pagbalinennaca a maysa a lunod, ken maysa a tabbaaw iti baet ti ilim, no ni Jehova aramidenna nga agkebbet ti luppom, ken agebbal ti bagim;
Ket daytoy nga danum a macailunod mapanto cadagiti lalaemmo, ket pagebbalennanto ti bagim, ket pakebbetennanto ti luppom
Ket ti babai cunananto, Sapay coma, Sapay coma ta casta.
Ket ti padi isuratnanto dagitoy a lunlunod iti maysa a pagbasaan ket punasennanto ida iti danum ti pait:
Ket ipainumnanto iti babai ti danum ti pait a macailunod: ket ti danum a macailunod sumbrecto kencuana, ket agbalinto a napait.
Ket ti padi alaennanto ti macan a daton ti imon iti ima ti babai, ket ililinanto ti macan a daton iti sango ni Jehova ket yegnanto iti altar:
Ket ti padi mangalanto iti sangarakem iti macan a daton cas pacalaglagipan iti daytoy, ket puuranna iti rabaw ti altar, ket iti calpasanna ipainumnanto ti danum iti babai.
Ket no maipainumna ti danum kencuana, maaramidto ngarud a no ti babai natulawan, ket nacaaramid iti maysa a salungasing ken asawana, ti danum sumbrecto kencuana, ket agbalinto a napait ket ti bagina agebbalto, ket ti luppona cumbetto: ket ti babai isunto ti maysa a lunod iti ilina.
Ket no ti babai saan a natulawan, ngem nadalus ket di, no casta ti babai agwayawayanto ket mangisicugto ti anac.
Daytoy ti linteg ti imon no ti asawa a babai nga adda iti babaen ti asawana mangliput, ket natulawan;
Wenno ti espiritu ti imon umapay iti maysa a lalaki, ket agimon iti asawana; ipannanto ngarud ti babai iti sango ni Jehova ket ti padi aramidennanto iti daydiay a babai ti dagup daytoy a linteg.
Ket ti lalaki mailiclicto iti kinadakes, ket ti babai ti mangbaclay iti kinadakesna.
Ket ni Jehova nakisao ken Moises, a kinunana,
Ibagam cadagiti annac ti Israel, ket cunam cadacuada, No ti lalaki wenno babai agcari iti naisangayan a cari ti Nazareo tapno ipaayna ti bagina ken Jehova.
Iyadayunanto ti bagina iti arac ken naingel nga inumen; saanto nga umin-inum iti suca ti arac, wenno suca ti naingel nga inumen, dinto met uminum iti tubbog ti uvas, wenno mangan iti naganus nga uvas wenno nagango.
Amin dagiti al-aldaw a pannacayadayuna awanto ti canenna nga agtaud iti puon ti uvas, manipud bucbukel agingga iti ukis.
Amin dagiti al-aldaw ti carina a pannacayadayu, awan ti pangiskis a dumanonto iti olona: inggana ti aggibus dagiti al-aldaw ti pannacayadayuna a maipaay ken Jehova, isu nasantoanto; isu baybay-annanto nga agatiddug ti buoc ti olona.
Dagup dagiti al-aldaw ti pannacayadayuna a maipaay ken Jehova, dinto umadani iti bangcay a natay.
Dinanto mulitan ti bagina gapu ken amana, wenno gapu ken inana, gapu ken cabsatna a lalaki wenno gapu ken cabsatna a babai, no natayda; gapu ta ti pannacayadayuna a maipaay iti Diosna adda kencuana.
Iti dagup dagiti al-aldaw ti pannacayadayuna isu ti nasantoan ken Jehova.
Ket no siasino a tao matay a pettat iti abayna, ket mulitanna ti olo ti pannacayadayuna; iti casta kiskisannanto ti olona iti aldaw a panagdalusna, iti maicapito nga aldaw ti panagkiskisnanto.
Ket iti maicawalo nga aldaw mangyegto iti dua a pagaw wenno dua nga urbon ti calapati iti padi iti ruangan ti tolda ti gimong:
Ket ti padi idatonnanto ti maysa a maipaay a daton gapu iti basol, ket ti sabali maipaay a daton a mapuuran, ket aramidennanto ti pannacaabbong a maipaay kencuana gapu ta nacabasol maipanggep iti natay, ket pasantoennanto ti olona iti daydiay met la nga aldaw.
Ket isu ilasinnanto a maipaay ken Jehova dagiti al-aldaw ti pannacayadayuna ket mangyegto iti maysa a cordero a lalaki a maysa ti tawenna a maipaay a daton gapu iti salungasing: ngem dagiti immuna nga al-aldaw awanto ti pategda, gapu ta ti pannacayadayuna namulitan.
Ket daytoy ti linteg ti Nazareo, no dagiti al-aldaw ti pannacayadayuna maungpotda: mayegto iti ruangan ti tolda ti gimong,
Ket idatagnanto ti datonna ken Jehova, maysa a cordero a lalaki a maysa ti tawenna, nga awan pilawna a maipaay a daton a mapuuran, ken maysa cabayan a cordero a maysa ti tawenna, nga awan pilawna a maipaay a daton gapu iti basol, ken maysa a lalaki a carnero nga awan pilawna, datdaton gapu iti cappia.
Ken maysa a labba ti di-nalevaduraan a tinapay, bibbibingca a bellaay a namayecmec a nagamayan iti lana, ken cancancanen a di-nalevaduraan a nasapsapoan iti lana, ken ti datdaton a macan, ken dagiti datonna a mainum.
Ket ti padi idatagnanto ida iti sango ni Jehova, ket ipaaynanto ti datonna gapu iti basol, ken ti daton a mapuuran:
Ket ipaaynanto ti cordero a sacrificio dagiti datdaton ti cappia ken Jehova, agraman ti labba ti di-nalevaduraan a tinapay: ti padi irucbabnanto met ti datonna a macan, ken ti datonna a mainum.
Ket ti Nazareo kiskisannanto ti olo ti pannacayadayuna iti ruangan ti tolda ti gimong, ket alaennanto ti buoc ti olo ti pannacayadayuna, ket icabilnanto iti apuy nga adda iti babaen ti sacrificio dagiti datdaton iti cappia.
Ket ti padi alaennanto ti nalingta nga abaga ti carnero a lalaki ken maysa a bibingca a di-nalevaduraan iti labba, ken maysa a di-nalevaduraan a cancanen, ket icabilnanto ida iti rabaw dagiti im-ima ti Nazareo, calpasan ti pananagkiskisna iti olo ti pannacayadayuna;
Ket ti padi ililinanto ida a maipaay a maysa a daton a maitayag iti saclang ni Jehova, daytoy isu ti nasantoan iti padi agraman ti barucong a mailili, ken ti luppo a maitayag: iti calpasanna ti Nazareo mabalinnan ti uminum iti arac.
Daytoy ti linteg ti Nazareo nga agcari, ken ti datonna ken Jehova a maipaay iti pannacayadayuna, sabalipay ti mabalinna a gun-oden: a mayannurot iti carina nga isu icarina, casta ti rebbengna nga aramiden mayabuloy iti linteg ti pannacayadayuna.
Ket ni Jehova nakisao ken Moises, a kinunana,
Ibagam ken Aaron ken cadagiti annacna a lallaki, a cunam, Castoy ti panangbendicionyonto cadagiti annac ti Israel: cunayonto cadacuada,
Ni Jehova bendicionannaca, ken saluadannaca coma:
Ni Jehova, paraniagenna coma ti rupana kenca, ken paraburannaca:
Ni Jehova itannaawna coma ti rupana kenca, ket iccannaca ti talna.
Casta ti panagicabildanto iti naganco cadagiti annac ti Israel, ket siac bendicionacto ida.
Ket naaramid iti aldaw a ni Moises lineppasna ti pannacabangon ti tabernaculo, ken ti pannacasapsapona, ken ti pannacasantificarna ken amin nga al-alicamenna, casta met ti altar ken amin a vasvasona, ket linanaanna ida ken sinantificarna ida;
A dagiti pangolo ti Israel, dagiti pangolo dagiti balbalay dagiti ammada impaayda
Dagitoy dagiti pangolo idi dagiti caputotan, dagitoy isuda idi ti nagpangolo cadagiti nabilang:
Ket isuda inyegda dagiti datdatonda iti sango ni Jehova, innem a luglugan a natoldaan ken sangapulo ket dua a vacvaca; maysa a lugan iti tunggal dua cadagiti pangolo, ket tunggal maysa, maysa a vaca, ket indatagda ida ti sango ti tabernaculo.
Ket ni Jehova nakisao ken Moises, a kinunana,
Awatem dagitoy cadacuada tapno maaramatda a maiservi iti tolda ti gimong; ket itedmonto ida cadagiti Levitas, iti tunggal tao cas mayannurot iti annongna.
Ket ni Moises inawatna dagiti luglugan ken dagiti vacvaca, ket intedna ida cadagiti Levitas.
Dua a lugan ken uppat a vaca ti intedna cadagiti annac a lallaki ni Gerson cas mayannurot iti annongda:
Ket uppat a lugan ken walo a vaca ti intedna cadagiti annac a lallaki ni Merari a cas catutopan ti annongenda, babaen ti panangidalan ni Itamar nga anak a lalaki ni Aaron a padi.
Ngem cadagiti annac ni Coat awan ti intedna, gapu ta dagiti al-alicamen ti santuario ti maipabagi cadacuada; isuda binaclayda ida.
Ket dagiti pangolo nagdatonda iti maipaay iti pannacaisibbo ti altar iti aldaw a pannacalanana, a dagiti met laeng pangolo impaayda ti datdatonda iti sango ti altar.
Ket ni Jehova kinunana ken Moises, Ipaaydanto dagiti datdatonda, tunggal pangolo iti aldawna a maipaay ti pannacaisibbo ti altar.
Ket ti nangidatag iti datonna iti immuna nga aldaw isu ni Naason, nga anac a lalaki ni Aminadab iti caputotan ni Juda:
Ket ti datonna maysa a pinggan a pirac a timbeng ti sangagasut ket tallopulo a siclo, maysa a malocong a pirac a pitopulo a siclo a cas ti siclo ti santuario; agpadpadada a napno iti namayecmec nga harina a nagamayan iti lana a maipaay a daton a macan;
Maysa a cuchara a balitoc, a sangapulo a siclo, a napno iti incienso;
Maysa nga urbon a vaca a lalaki, maysa a carnero a lalaki, maysa a cordero a lalaki a maysa ti tawenna a maipaay a daton a mapuuran:
Maysa a lalaki cadagiti calcalding a maipaay a daton gapu iti basol;
Ket ti maipaay a sacrificio dagiti datdaton iti cappia, dua a vaca a lallaki, lima a carnero a lallaki, lima a calding a lallaki, lima a cordero a lallaki a maysa ti tawenda: daytoy isu ti daton idi ni Naason nga anac a lalaki ni Aminadab.
Iti maicadua nga aldaw, ni Natanael nga anac a lalaki ni Suar, a pangolo ti Issacar, nangidaton:
Isu indatagna a datonna ti maysa a pinggan a pirac a ti timbengna sangagasut ket tallopulo a siclo, maysa a malocong a pirac a pitopulo a siclo, a cas ti siclo ti santuario; agpadpadada a napno iti namayecmec a bel-laay a nagamayan iti lana, nga agservi a maysa a daton a macan;
Maysa a cuchara a balitoc a sangapulo a siclo, a napno iti incienso;
Maysa a bumaro a vaca, maysa a carnero a lalaki, maysa a lalaki a cordero a maysa ti tawenna, nga agservi a daton a mapuuran;
Maysa a lalaki cadagiti calcalding a daton gapu iti basol;
Ket iti agservi a sacrificio dagiti daton iti cappia dua a vaca a lallaki, lima a carnero a lallaki lima a calding a lallaki, lima a lallaki a cordero nga agtawenda iti maysa; daytoy isu ti daton ni Natanael nga anac a lalaki ni Suar.
Idi maicatlo nga aldaw ni Eliab nga anac a lalaki ni Helon, a pangulo dagiti annac ni Zabulon:
Ti datonna maysa a pinggan a pirac a ti timbengna sangagasut ket tallopulo a siclo, maysa a malucong a pirac pitopulo a siclo a cas ti siclo ti santuario; agpadada a napno iti namayecmec a bel-laay a nagamayan iti lana a maipaay a daton a macan,
Maysa a cuchara a balitoc a sangapulo a siclo, a napno iti incienso;
Maysa a bumaro a vaca, maysa a carnero a lalaki, maysa a cordero a lalaki nga agtawen iti maysa, nga agservi a daton a mapuuran;
Maysa a lalaki cadagiti calcalding a daton gapu iti basol;
Ket ti maipaay a sacrificio dagiti datdaton iti cappia, dua a vaca a lallaki, lima a carnero a lalaki lima a calding a lallaki, lima a cordero a lallaki nga agtawenda iti maysa: daytoy isu idi ti daton ni Eliab nga anac a lalaki ni Helon.
Idi maicapat nga aldaw ni Elisur nga anac a lalaki ni Sedeur, a pangolo dagiti annac ni Ruben:
Ti indatonna maysa a pinggan a pirac a ti timbengna sangagasut ket tallopulo a siclo, maysa a malucong a pirac a pitopulo a siclo, cas iti siclo ti santuario; agpadada a napno iti namayecmec a bellaay a nagamayan iti lana, nga agservi a maysa a daton a macan;
Maysa a cuchara a balitoc a sangapulo a siclo, a napno iti incienso:
Maysa a bumaro a vaca, maysa a carnero a lalaki, maysa a cordero a lalaki a maysa ti tawenna, a maipaay a daton a mapuuran;
Maysa a lalaki cadagiti calding a daton gapu iti basol;
Ket ti maipaay a sacrificio dagiti datdaton iti cappia, dua a vaca a lallaki, lima a carnero a lallaki, lima a calding a lallaki, lima a cordero a lallaki nga agtawenda iti maysa: daytoy ti daton idi ni Elisur nga anac a lalaki ni Sedeur.
Idi maicalima nga aldaw ni Salumiel nga anac a lalaki ni Zurisaddai, a pangolo dagiti annac ni Simeon:
Ti indatonna maysa a pinggan a pirac a ti timbengna sangagasut ket tallopulo a siclo, maysa a malucong a pirac a pitopulo a siclo, a cas ti siclo ti santuario; agpadada a napno iti namayecmec a bellaay a nagamayan iti lana a maipaay a daton a macan;
Maysa a cuchara a balitoc a sangapulo a siclo, a napno ti incienso:
Maysa a bumaro a vaca, maysa a carnero a lalaki maysa a cordero a lalaki nga agtawen iti maysa, a daton a mapuuran;
Maysa a lalaki cadagiti calcalding a daton gapu iti basol;
Ket ti maipaay a sacrificio dagiti datdaton iti cappia, dua a vaca a lallaki, lima a carnero a lallaki, lima a calding a lallaki, lima a cordero a lallaki nga agtawenda iti maysa: daytoy ti daton idi ni Salumiel nga anac a lalaki ni Zurisaddai.
Idi maicanem nga aldaw, ni Eliasaf nga anac a lalaki ni Deuel, a pangolo dagiti annac ni Gad:
Ti datonna idi maysa a pinggan a pirac a ti timbengna sangagasut ket tallopulo a siclo, maysa a malucong a pirac a pitopulo a siclo, a cas ti siclo ti santuario; agpadada a napno iti namayecmec a bellaay a nagamayan iti lana a maipaay a daton a macan;
Maysa a cuchara a balitoc a sangapulo a siclo, a napno iti incienso;
Maysa a bumaro a vaca, maysa a carnero a lalaki, maysa a cordero a lalaki nga agtawen iti maysa, a daton a mapuuran;
Maysa a lalaki cadagiti calcalding a daton gapu iti basol;
Ket ti maipaay a sacrificio dagiti datdaton iti cappia, dua a vaca a lallaki, lima a carnero a lallaki, lima a calding a lallaki, lima a cordero a lallaki a maysa ti tawenda: daytoy ti daton idi ni Eliasaf nga anac ni Deuel.
Idi maicapito nga aldaw ni Elisama nga anac a lalaki ni Ammiud, a pangolo dagiti annac ni Efraim:
Ti datonna idi maysa a pinggan a pirac a ti timbengna sangagasut ket tallopulo a siclo, maysa a malucong a pirac a pitopulo a siclo, a cas ti siclo ti santuario; agpadada a napno iti namayecmec a bellaay a nagamayan iti lana nga agservi a daton a macan;
Maysa a cuchara a balitoc a sangapulo a siclo, a napno iti incienso;
Maysa a bumaro a vaca, maysa a carnero a lalaki, maysa a cordero a lalaki, maysa a cordero a lalaki nga agtawen iti maysa, a daton a mapuuran;
Maysa a lalaki cadagiti calcalding a daton gapu iti basol;
Ket ti maipaay a sacrificio dagiti datdaton iti cappia, dua a vaca a lallaki, lima a carnero a lallaki, lima a calding a lallaki, lima a cordero a lallaki a maysa ti tawenda: daytoy isu idi ti daton ni Elisama nga anac a lalaki ni Ammiud.
Idi maicawalo nga aldaw ni Gamaliel nga anac a lalaki ni Pedasur, a pangolo dagiti annac ni Manases:
Ti datonna idi maysa a pinggan a pirac a ti timbengna sangagasut ket tallopulo a siclo, maysa a malucong a pitopulo a siclo, a cas ti siclo ti santuario; agpadada a napno iti namayecmec a bellaay a nagamayan iti lana, nga agservi a daton a macan;
Maysa a cuchara a balitoc a sangapulo a siclo, a napno iti incienso:
Maysa a bumaro a vaca, maysa a carnero a lalaki, maysa a cordero a lalaki nga agtawen iti maysa, a daton a mapuuran:
Maysa a lalaki cadagiti calcalding a daton gapu iti basol;
Ket ti maipaay a sacrificio dagiti datdaton iti cappia, dua a vaca a lallaki, lima a carnero a lallaki, lima a calding a lallaki, lima a cordero a lallaki a ti tawenda maysa: daytoy ti daton idi ni Gamaliel nga anac a lalaki ni Pedasur.
Idi maicasiam nga aldaw ni Abidan nga anac a lalaki ni Gedeon a pangolo dagiti annac ni Benjamin:
Ti datonna idi maysa a pinggan a pirac a ti timbengna sangagasut ket tallopulo a siclo, maysa a malucong a pirac a pitopulo a siclo, a cas ti siclo ti santuario; agpadada a napno iti namayecmec a bellaay a nagamayan iti lana, a daton a macan;
Maysa a cuchara a balitoc a sangapulo a siclo, a napno iti incienso;
Maysa a bumaro a vaca, maysa a carnero a lalaki, maysa a cordero a lalaki a maysa ti tawenna, nga agservi a daton a mapuuran;
Maysa a lalaki cadagiti calcalding a daton gapu iti basol;
Ket ti maipaay iti sacrificio dagiti datdaton iti cappia, dua a vaca a lallaki, lima a carnero a lallaki, lima a calding a lallaki, lima a cordero a lallaki nga agtawenda iti maysa: daytoy idi ti daton ni Abidan nga anac a lalaki ni Gedeon.
Idi maicasangapulo nga aldaw ni Ahiezer nga anac a lalaki ni Ammisaddai, a pangolo dagiti annac ni Dan:
Ti datonna idi maysa a pinggan a pirac a ti timbengna sangagasut ket tallopulo a siclo, maysa a malucong a pirac a pitopulo a siclo, a cas ti siclo ti santuario; agpadada a napno iti namayecmec a bellaay a nagamayan iti lana a daton a macan;
Maysa a cuchara a balitoc a sangapulo a siclo, a napno iti incienso;
Maysa a bumaro a vaca, maysa a carnero a lalaki, maysa a cordero a lalaki nga agtawen iti maysa, a maipaay a daton a mapuuran;
Maysa a lalaki cadagiti calding a daton gapu iti basol;
Ket ti maipaay a sacrificio dagiti datdaton iti cappia, dua a vaca a lallaki, lima a carnero a lallaki, lima a calding a lallaki, lima a cordero a lallaki nga agtawenda iti maysa; daytoy isu idi iti daton ni Ahiezer nga anac a lalaki ni Ammisaddai.
Idi maicasangapulo ket maysa nga aldaw, ni Pagiel nga anac a lalaki ni Ocran, a pangolo dagiti annac ni Aser:
Ti datonna idi maysa a pinggan a pirac a ti timbengna sangagasut ket tallopulo a siclo, maysa a malucong a pirac a pitopulo a siclo, a cas ti siclo ti santuario; agpadada a napno iti namayecmec a bellaay a nagamayan iti lana nga agservi a daton a macan;
Maysa a cuchara a balitoc a sangapulo a siclo, a napno iti incienso;
Maysa a bumaro a vaca, maysa a carnero a lalaki, maysa a cordero a lalaki nga agtawen iti maysa, nga agservi a daton a mapuuran;
Maysa a lalaki cadagiti calcalding a daton gapu iti basol;
Ket ti maipaay a sacrificio dagiti datdaton iti cappia, dua a vaca a lallaki, lima a carnero a lallaki, lima a calding a lallaki, lima a cordero a lallaki nga agtawenda iti maysa: daytoy ti daton idi ni Pagiel nga anac a lalaki ni Ocran.
Idi maicasangapulo ket dua nga aldaw ni Ahira nga anac a lalaki ni Enan, a pangolo dagiti annac ni Neftali:
Ti datonna idi maysa a pinggan a pirac a ti timbengna sangagasut ket tallopulo a siclo, maysa a malucong a pirac a pitopulo a siclo, a cas ti siclo ti santuario; agpadada a napno iti namayecmec a bellaay a nagamayan iti lana a maipaay a daton a macan;
Maysa a cuchara a balitoc a sangapulo a siclo, a napno iti incienso;
Maysa a bumaro a vaca, maysa a carnero a lalaki, maysa a cordero a lalaki a maysa ti tawenna, a maipaay a daton a mapuuran;
Maysa a lalaki cadagiti calcalding a daton gapu iti basol;
Ket ti maipaay a sacrificio dagiti datdaton iti cappia, dua a vaca a lallaki, lima a carnero a lallaki, lima a calding a lallaki, lima a cordero a lallaki nga agtawenda iti maysa: daytoy isu ti daton idi ni Ahira nga anac a lalaki ni Enan.
Daytoy ti panagisibbo dagiti pangpangolo ti Israel iti altar idi aldaw a pannacalanana: sangapulo ket dua a pinggan a pirac, sangapulo ket dua a malucong a pirac, sangapulo ket dua a cuchara a balitoc;
Tunggal pinggan a pirac a timbeng ti sangagasut ket tallopulo a siclo, ken tunggal malucong iti pitopulo; amin a pirac dagiti al-alicamen dua ribo ket uppat a gasut a siclo, a cas ti siclo ti santuario;
Dagiti sangapulo ket dua a cuchara a balitoc a napno iti incienso a timbeng ti sangapulo a siclo ti maysa, cas iti siclo ti santuario; amin ti balitoc dagiti cuchara sangagasut ket duapulo a siclo;
Amin a vacvaca a daton a mapuuran sangapulo ket duada, dagiti carcarnero sangapulo ket duada, dagiti corcordero nga agtawen iti maysa sangapulo ket duada, ken ti datonda a macan; ket dagiti lallaki cadagiti calcalding a daton gapu iti basol sangapulo ket duadua;
Ket amin dagiti vacvaca a maipaay a sacrificio dagiti datdaton iti cappia duapulo ket uppat, dagiti carcarnero innem a pulo, dagiti calcalding innem a pulo, dagiti corcordero nga agtawenda iti maysa innem a pulo
Daytoy isu idi ti pannacaisibbo ti altar idi nalpas a nalanaan.
Ket idi ni Moises napan iti tolda ti gimong a nakisao kencuana, nangngegna ngarud ti Timec a makisao kencuana nanipud iti ngatoen ti tugaw ti caasi nga adda iti rabaw ti lacasa ti pamanecnec, nanipud iti nagbaetan dagiti dua a kerkerubin: ket isu nakisao kencuana.
Dagiti pito a silsilaw
Ti pannacadalus dagiti Levitas.
Ket ni Jehova nakisao ken Moises a kinuna,
Ibagam ken Aaron ket saoem kencuana, No seggedam dagiti pagsasaingan dagiti pito a pagsaingan silawandanto ti sangoanan ti candelero.
Ket ni Aaron inaramidna a casta; pinasgedanna dagiti pagsaingan tapno silawanda ti sangoanan ti candelero, cas imbilin ni Jehova ken Moises.
Ket daytoy isu idi ti naaramid a candelero, pinitpit a balitoc; iti poonna, ken iti sabsabongna aramid a pinitpit: cas mayannurot iti pagwadan a ni Jehova imparangna ken Moises, casta ti inaramidna a candelero.
Ket ni Jehova nakisao ken Moises, a kinunana,
Alaem dagiti Levitas cadagiti annac ti Israel, ket dalusam ida.
Ket castoy ti aramidemto cadacuada, tapno dalusam ida: warsiam ida iti danum a paggugoran, ket paipagnada ti nabajas iti amin a lasagda, ket labaanda dagiti pagan-anayda, ket dalusanda dagiti bagbagida.
Sada alaen ti maysa a bumaro a vaca ken ti datonda a macan, a namayecmec a bellaay a nagamayan iti lana; ken sabali a bumaro a vaca ti alaemto a daton gapu iti basol.
Ket idatagmonto dagiti Levitas iti sango ti tolda ti gimong; ket ummongemto amin a gimong dagiti annac ti Israel;
Ket iparangmonto dagiti Levitas iti sango ni Jehova
Ket dagiti annac ti Israel ipataydanto dagiti im-imada cadagiti Levitas:
Ket ni Aaron idatonnanto dagiti Levitas iti sango ni Jehova, a maipaay iti daton a mailili, iti biag dagiti annac ti Israel, tapno buddongda ti agaramid iti panagservi ken Jehova.
Ket dagiti Levitas ipataydanto dagiti im-imada cadagiti ol-olo dagiti vacvaca a lallaki: ket idatonmo ti maysa a maipaay a daton gapu iti basol, ket ti caduana maiservi a daton a mapuuran ken Jehova tapno maaramid a pacaabbongan dagiti Levitas.
Ket iparangmonto dagiti Levitas iti sango ni Aaron, ken iti sango dagiti annacna a lallaki, ket idatagmonto ida a mailili ken Jehova.
Castoy ti panangilasinmonto cadagiti Levitas cadagiti annac ti Israel; ket cucuacto dagiti Levitas.
Ket iti calpasan daytoy, dagiti Levitas sumbrecdanto nga agaramid iti panagannong iti tolda ti gimong: ket dalusamto ida, ken idatonmo ida a daton a mailili.
Ta isuda maitedda nga awan labas caniac nga aggapuda cadagiti annac ti Israel; innalac ida a maisuno cadagiti amin a manglucat iti aanacan, a dagiti inauna nga annac met laeng dagiti amin nga annac ti Israel.
Ta amin dagiti inaunaan cadagiti annac ti Israel, cucuac ida, tao man ken animal: iti aldaw a pinangcabilco iti isu-amin nga annac nga inauna iti daga nga Egipto, sinantificarco ida a maipaay caniac met laeng.
Ket innalac dagiti Levitas a suno dagiti amin nga inauna cadagiti annac ti Israel.
Ket intedco dagiti Levitas a cas sagut ken Aaron ken cadagiti annacna a lallaki, a naggapuda cadagiti annac ti Israel, tapno aramidenda ti annong dagiti annac ti Israel iti tolda ti gimong, ken mangaramid iti pannacaabbong a maipaay cadagiti annac ti Israel; tapno ti didigra awanto cadagiti annac ti Israel, no dagiti annac ti Israel umadanida iti santuario.
Castoy ti inaramid da Moises, ken Aaron ken amin a gimong dagiti annac ti Israel, cadagiti Levitas: cas mayannurot iti isu-amin nga imbilin ni Jehova ken Moises maipapan cadagiti Levitas, casta ti inaramid dagiti annac ti Israel cadacuada.
Ket dagiti Levitas ginugoranda dagiti bagbagida manipud iti basol, ket linabaanda dagiti cawcawesda; ket ni Aaron indatagna ida a daton a mailili iti sango ni Jehova; ket ni Aaron inaramidna ti pannacaabbong a maipaay cadacuada tapno dalusanna ida.
Ket iti calpasan dayta, simrec dagiti Levitas a mangakem iti annongda iti tolda ti gimong iti imatang ni Aaron ken imatang dagiti annacna a lallaki: cas ni Jehova imbilinna ken Moises iti maipapan cadagiti Levitas, casta ti inaramidda cadacuada.
Ket ni Jehova nakisao ken Moises a kinunana,
Daytoy isu ti casasaad dagiti Levitas: manipud agtawen iti duapulo ket lima ken agpangato sumrecdanto nga agannong iti panagservi iti trabajo iti tolda ti gimong:
Ket manipud agtawen iti limapulo agsardengdanto nga agannong iti trabajo, ket didanto agannongen,
Ngem agservidanto agraman cacabsatda iti tolda ti gimong, a mangsalimetmet iti panagaywan, ket dida agannong
Castoy ti aramidem cadagiti Levitas maipapan iti servicioda.
Ti linteg maipapan iti pannacangilin ti pascua
Ti ulep iti rabaw ti Tabernaculo.
Ket ni Jehova nakisao ken Moises iti let-ang ti Sinai iti umuna a bulan ti maicadua a tawen calpasan ti ipapanawda iti daga nga Egipto, a kinunana,
Maysa pay dagiti annac ti Israel ngilinenda coma ti pascua iti naituding nga aldawna.
Iti maicasangapulo ket uppat nga aldaw iti daytoy a bulan iti sumipnget ngilinenyonto iti natudingan nga aldawna, cas mayannurot cadagiti isu-amin nga al-alagaden iti dayta, ken cas mayannatup iti isu-amin a bilbilin iti dayta, salimetmetanyonto.
Ket ni Moises imbagana cadagiti annac ti Israel tapno ngilinenda ti pascua.
Ket ngililinda ti pascua iti umuna a bulan, iti maicasangapulo ket uppat nga aldaw ti bulan idi sumipnget idiay let-ang ti Sinai: cas mayannurot iti isu-amin nga imbilin ni Jehova ken Moises, casta ti inaramidda dagiti annac ti Israel.
Ket adda idi dadduma a lallaki a saan a nadalus a gapu iti bangcay ti maysa a tao a natay, a dida nacabalinan a nangngilinan iti pascua iti daydiay nga aldaw: ket immayda iti sango da Moises ken ni Aaron iti daydiay nga aldaw:
Ket dagidiay a lallaki kinunada kencuana, Saancami a nadalus a gapu iti bangcay ti maysa a tao a natay: ania ti gapuna a matipdancami tapno dicami mangidatag iti daton ken Jehova iti natudingan nga aldawna iti tengnga dagiti annac ti Israel?
Ket ni Moises kinunana cadacuada, Aguraycayo; ta denggec no ania ti ibilinto ni Jehova maipapan cadacayo.
Ket ni Jehova nakisao ken Moises, a kinuna,
Ibagam cadagiti annac ti Israel, a cunam, No siasinoman a tao cadacayo wenno cadagiti caputotanyo saanto a nadalus gapu iti bangcay ti tao a natay, wenno adda iti dalan nga adayu, nupay casta ngilinennanto ti pascua ken Jehova.
Iti maicadua a bulan iti maicasangapulo ket uppat nga aldaw iti sumipnget, isu ti ngilinendanto; canendanto agraman di-nalevaduraan a tinapay, ken napait a natnateng.
Awanto ti tiddaenda iti dayta agingga iti bigat, didanto tuccolen iti uray maysa la a tulangna: cas mayannurot iti isu-amin nga alalagaden ti pascua ngilinendanto.
Ngem ti tao a nadalus, ket awan iti dalan, ket liwayanna a ngilinen ti pascua, dayta a tao maipusayto iti ilina; gapu ta saanna nga indatag ti daton ken Jehova iti natudingan nga aldawna, dayta a tao awitennanto ti basolna.
Ket no maysa a gangannaet a makipagnaed cadacayo, ket ngilinenna ti pascua ken Jehova, cas mayannatup iti alagaden ti pascua, ken cas mayannurot, iti naibilin iti dayta, casta ti aramidennanto Addaancayto iti maymaysa a pagalagadan, agpada a maipaay iti gangannaet, ken maipaay iti agnaed iti daga.
Ket iti aldaw a pannacabangon ti tabernaculo, ti ulep inabungotanna ti tabernaculo, a di tolda met laeng ti pamanecnec: ket iti sumipnget adda iti rabaw ti tabernaculo a cas ti apuy, agpapan iti bigat.
Casta idi nga agnanayon: ti ulep inabungotanna ket nagparang a cas apuy iti rabii.
Ket idi nagpangato ti ulep nanipud iti rabaw ti tabernaculo, iti calpasan dayta ngarud, dagiti annac ti Israel nagnada: ket iti disso a nagsardengan ti ulep, sadiay ti nagpacarsoan dagiti annac ti Israel,
Iti panagbilin ni Jehova, dagiti annac ti Israel nagnada, ket iti panagbilin ni Jehova nagpacarsoda; bayat ti panagyan ti ulep iti rabaw ti tabernaculo nagsardengda a nacatoldada.
Ket no nagtactac ti ulep iti rabaw ti tabernaculo iti adu nga aldaw, dagiti annac ti Israel ngarud sinalimetmetanda ti ingunamgunam ni Jehova, ket saanda a nagluas.
Ket no dadduma, ti ulep agyan idi, iti sumagmamano nga aldaw iti rabaw ti tabernaculo; iti casta nagsardengda a nacatoldada cas ti imbilin ni Jehova, ket nagluasda cas mayannurot iti bilin ni Jehova.
Ket no dadduma daydi ulep nagyan nanipud sumipnget inggana iti bigat, ket idi a ti ulep naipangato iti bigat, nagluasda: wenno no agtuloy iti aldaw ken rabii, idi a naipangato di ulep, nagnada.
No nagdua nga aldaw, wenno macabulan, wenno nacatawen a nagtaeng ti ulep iti rabaw ti tabernaculo nga agyan idiay dagiti annac ti Israel nagbatida a nacatoldada ket saanda a nagluas; ngem idi naipangato, nagnada.
Iti panagbilin ni Jehova nagtoldada, ket iti panagbilin ni Jehova nagluasda; sinalimetanda ti alagaden ni Jehova, iti panangibilin ni Jehova ken Moises.
Dagiti tangtangguyob a pirac
Dagiti caputotan pumanawda iti Sinai.
Ket ni Jehova nagsao ken Moises, a kinunana,
Mangaramidca iti dua a tangguyob a pirac: mangaramidcanto cadagiti napitpit: ket aramatemto ida a pagayab iti gimong ken pamagluas cadagiti nagpacarso.
Ket no pagtimkenda ida, amin a gimong aguummongdanto iti yanmo iti ruangan ti tolda ti gimong.
Ket no maymaysa laeng ti pagtimkenda, dagiti pangolo dagiti rinibu nga Israel aguummongdanto ngarud iti yanmo.
Ket no pagunienyo iti naariwawa, dagiti buybuyot nga adda iti bangirna iti daya, yussuatdanto ti pannagnada.
Ket no paguniendanto ti naariwawa iti maicadua a daras, dagiti buybuyot nga adda iti bangirna ti abagatan yussuatdanto ti pannagnada: paguniendanto ti naariwawa a maipanggep iti panagluasda.
Ngem no ti gimong maummongda nga agtitipon pagtimkenyonto, ngem dicayto pagunien iti naariwawa.
Ket dagiti annac a lallaki ni Aaron a dagiti papadi pagtimkendanto dagiti tangguyob; ket dagitoy dagiti agservinto cadacayo nga al-alagaden iti agnanayon cadagiti putputotyo.
Ket no incayo makigubat iti dagayo a maisupring iti cabusor a mamarigat cadacayo, no casta pagunienyonto iti naariwawa dagiti tangguyob; ket maipalagipcayto iti sango ni Jehova a Diosyo, ket maispalcayto cadagiti cabusoryo.
Casta met iti aldaw dagiti ragragsacyo, ken cadagiti nakedngan a fifiestayo, ken cadagiti panangrugi dagiti bulbulanyo, pagtimkenyonto dagiti tangguyob iti rabaw dagiti datdatonyo a mapuuran, ken rabaw dagiti sacrificio dagiti datdatonyo gapu iti cappia; ket isudanto cadacayo ti maysa a pacalaglagipan iti sango ti Diosyo; siac ni Jehova a Diosyo.
Ket naaramid nga iti maicadua a tawen, iti maicadua a bulan, iti maicaduapulo nga aldaw ti bulan, ti ulep naipangato nanipud iti rabaw ti tabernaculo ti pamanecnec.
Ket dagiti annac ti Israel nagrubbuatda cas mayannurot iti pannagnada a pumanaw iti let-ang ti Sinai; ket ti ulep nagsardeng iti let-ang ti Paran.
Ket isuda immuna nga inyussuatda ti panangnada cas mayannatup iti bilin ni Jehova nga intalecna ken Moises.
Ket iti umuna a lugar, ti bandera ti sangapacarsoan dagiti annac ni Juda nagrubbuat a nagna cas iti ornos dagiti buybuyotda: ket ti nangipangolo iti buyotna isu idi ni Naason nga anac a lalaki ni Aminadab.
Ket ti nangipangolo iti buyot ti caputotan dagiti annac ni Issacar isu idi ni Natanael nga anac a lalaki ni Suar.
Ket ti nangipangolo iti buyot ti caputotan dagiti annac ni Zabulon isu idi ni Eliab nga anac a lalaki ni Helon.
Ket ti tabernaculo nalasang idi; ket dagiti annac a lallaki ni Gerson ken dagiti annac a lallaki ni Merari, isuda a nagawit iti tabernaculo, nagrubbuatda.
Ket ti bandera ti sangcapacarsoan ni Ruben nagrubbuat a nagna cas mayannurot cadagiti buybuyotda; ket ti nangipangolo iti buyotna isu idi ni Elisur nga anac a lalaki ni Sedeur.
Ket ti nangipangolo iti buyot ti caputotan dagiti annac ni Simeon isu idi ni Selumiel nga anac a lalaki ni Zurisaddai.
Ket ti nangipangolo iti buyot ti caputotan dagiti annac ni Gad isu idi ni Eliasaph nga anac a lalaki ni Deuel.
Ket dagiti Coatitas nagrubbuatda a nagna, a siaawit iti santuario: ket iti panagsangsangpetda, bangbangonenda ti tabernaculo.
Ket ti bandera ti sangcapacarsoan dagiti annac ni Efraim nagrubbuatda a nagna cas mayannurot cadagiti buybuyotda; ket ti nangipangolo iti buyotda isu idi ni Elisama nga anac a lalaki ni Ammiud.
Ket ti nangipangolo iti buyot ti caputotan dagiti annac ni Manases isu idi ni Gamaliel nga anac a lalaki ni Pedasur.
Ket ti nangipangolo iti buyot ti caputotan dagiti annac ni Benjamin isu idi ni Abidam nga anac a lalaki ni Gedeon.
Ket ti bandera ti sangcapacarsoan dagiti annac ni Dan nga isu idi ti akinudi cadagiti isu-amin a nagpacarso nagrubbuat a nagna cas mayannurot cadagiti buybuyotda: ket ti nangipangolo idi iti buyotna isu ni Ahiezer nga anac a lalaki ni Ammisaddai.
Ket ti nangipangolo iti buyot ti caputotan dagiti annac ni Aser isu idi ni Pagiel nga anac a lalaki ni Ocran.
Ket ti nangipangolo iti buyot ti caputotan dagiti annac ni Neftali isu idi ni Ahira nga anac a lalaki ni Enan.
Castoy idi dagiti panagussuat dagiti annac ti Israel a mayannatup cadagiti buybuyotda, ket nagrubbuatda.
Ket ni Moises kinunana ken Hobab nga anac a lalaki ni Raguel a taga Madian, a catugangan ni Moises, Agbariw-ascami a mapan iti disso a sinao ni Jehova, Itedconto cadacayo: Umayca cadacami, ket naimbagto ti aramidenmi kenca: ta ni Jehova naimbag ti sinaona maipapan iti Israel.
Ket isu kinunana kencuana, Saanacto nga umay; ngem innacto iti bucodco a daga, ken cadagiti cacabagiac.
Ket ni Moises kinunana, Dinacami baybay-an, dawatec kenca; yantangay ammom no casano ti panagtaengmi iti let-ang, ket sicanto ti pannacamatami.
Ket castoyto a no umayca cadacami, pudno a maaramidto nga uray ania nga imbag nga ipaayto ni Jehova cadacami, casta met ti aramidenminto kenca.
Ket nagluasda nanipud iti bantay ni Jehova a nagnada iti tallo nga aldaw ket ti lacasa ti tulag ni Jehova immununa ngem isuda iti pagnaen ti tallo nga aldaw, nga agsapulda iti disso a paginanaanda.
Ket ti ulep ni Jehova nagyan iti ngatoenda iti aldaw idi a nagluasda nanipud iti nagpacpacarsoanda.
Ket naaramid nga idi a nagluas di lacasa, ni Moises kinunana, Tumacderca, O Jehova, ket dagiti cabusormo mawarada coma; ket agtalaw coma iti sangoanam dagiti gumura kenca.
Ket idi nagsardeng, isu kinunana, Agsublica, O Jehova, cadagiti linacsa a ribu nga Israel.
Ti ili agdanengdeng, ket paglidayan ni Moises
Pitopulo a lallacay madutocda a tumulong ken Moises
Ni Eldad ken Medad.
Ket ti ili isuda idi ti cas nagdanengdeng a nagsao iti dakes cadagiti pagdengngeg ni Jehova: ket idi a nangngeg ni Jehova, napabara ti pungtotna; ket ti apuy ni Jehova simged iti baetda ket inalun-unna ti akinudi a paset ti pacarso.
Ket dagiti tattao inawaganda ni Moises, ket ni Moises, nagcararag ken Jehova, ket ti apuy nagsardeng.
Ket ti nagan daydiay nga ayan managanan nagarian idi iti Taberah: gapu ta ti apuy ni Jehova simged iti baetda.
Ket ti caaduan nga adda idi cadacuada naggartemda unay iti napalalo: ket dagiti annac ti Israel casta met a nagsangitda manen, ket kinunada, Asino ti mangtedto cadacami iti lasag a sidaen?
Malagipmi dagiti ic-ican a sinsindami idiay Egipto nga awan baybayadda, dagiti pepino, ken dagiti morod, ken dagiti cutsay, ken dagiti lasona, ken dagiti bawang:
Ngem ita ti cararuami malidliday; awan ti uray ania laeng a makita no di daytoy mana.
Ket ti mana cas la iti bukel ti culantro, ket ti kitana cas la ti kita ti bedelio.
Ket nagwaras dagiti tattao ket inummongda, ket ginilingda cadagiti paggilingan wenno linutlutda iti paglebbecan, ket liningtada cadagiti bangbanga, ket inaramidda a bibbibingca: ket ti ramanna cas la raman ti baro a lana.
Ket idi agtinnag ti linnaaw iti pacarso iti rabii, ti mana agtinnag idi iti rabawna.
Ket ni Moises nangegna a nagsangit dagiti tattao iti sacnap dagiti familiada, tunggal maysa a lalaki iti ruangan ti toldana: ket ti pungtot ni Jehova bimmara iti casta unay, ket ni Moises napalucsaw.
Ket ni Moises kinunana ken Jehova, Ania ti gapuna nga impaaymo iti dakes itoy adipenmo
Ket apayapay diac nacasarac iti caasi iti imatangmo ta ipabaclaymo ti awit iti dagup dagitoy a tattao.
Pinatanurco aya ida iti unegco amin dagitoy a tattao
Pinasngayco aya ida, tapno kinunam caniac, Sacroyem ida ita barucongmo, cas agtaraken nga ama a mangubba iti agsuso nga ubing agingga iti daga nga insapatam cadagiti ammada?
Sadino ti pamaaddaac iti lasag nga itedco iti dagup dagitoy a tattao
ta isuda agsangsangitda iti yanco a cunada, Iccannacami iti lasag tapno macapangancami.
Diac cabaelan nga awiten a maymaysa ti amin dagitoy a tattao, ta napalalo a nagdagsen caniac.
Ket no castoy la ti pamayam caniac dawatec kenca a patayennac ita imam, no natumpungac la ket ti caasi iti saclangmo; ket dica coma ipalubos a makitac ti kinaay-ay-ayco.
Ket ni Jehova kinunana ken Moises, Ummongem iti yanco ti pitopulo a lallaki cadagiti lallacay ti Israel, nga ammom nga isuda ti calalacayan ti ili ken agturay cadacuada; ket yegmo ida iti tolda ti gimong tapno makipagyanda kenca idiay.
Ket siac bumabaacto, ket makisaoacto kenca idiay; ket mangalaacto iti Espiritu nga adda kenca ket icabilconto cadacuada; ket makipagawitdanto kenca iti awit ti ili, tapno dica agmaymaysa a mangawit.
Ket cunam cadagiti tattao, Santificarenyo dagiti bagbagiyo a maipaay iti bigat, ket agsidacayto iti lasag: ta nagsangitcayo cadagiti pagdengngeg ni Jehova a kinunayo, Asino ti mangted cadacami iti lasag a sidaen
ta naimbag idi idiay Egipto: isu ti gapuna a ni Jehova iccannacayto iti lasag, ket agsidacayto.
Dicayto agsida iti maysa nga aldaw laeng, uray dua nga aldaw, uray lima nga aldaw, uray sangapulo nga aldaw, uray duapolo nga aldaw;
No di ket iti uneg ti macabulan, inggana ti di sumngaw cadagiti abut dagiti agongyo, ken macasuya cadacayo: gapu ta inwagsacyo ni Jehova nga adda iti baetyo, ket nagsangitcayo iti sangoananna, a kinunayo, Ania ti gapuna a pimmanawcami sadi Egipto?
Ket ni Moises kinunana, Ti ili nga iti nagtengngaanna addaac innem a gasutda a ribu a magmagna; ket sica kinunam, Iccacto ida iti lasag a sidaenda iti uneg ti macabulan.
Mapapatayto dagiti ar-arban ken pangpangen tapno umanay cadacuada wenno matiptipon a maummongto amin nga ic-ican ti taaw nga agservi cadacuada, tapno umanay cadacuada?
Ket ni Jehova kinunana ken Moises, Immababa aya ti ima ni Jehova
ita makitamto no ti saoc matungpalto wenno saan.
Ket ni Moises rimmuar ket sinaona iti ili dagiti sao ni Jehova: ket inummongna dagiti pitopulo a lallaki cadagiti panglacayen ti ili ket insaadna ida iti lawlaw ti Tabernaculo.
Ket ni Jehova bimmaba iti ulep, ket nakisao kencuana, ket nangala iti Espiritu nga adda idi kencuana, ket incabilna cadagiti pitopulo a lallacay, ket naaramid nga idi immapay cadacuada ti Espiritu nagpadtoda, ngem saanda nga inulitan nga aramiden.
Ngem nagbati idiay dagiti dua a lallaki iti pacarso, ti nagan ti maysa ni Eldad, ket ti nagan ti caduana ni Medad: ket ti Espiritu immapay cadacuada; ket isuda idi cadacuada ti naisurat, ngem saanda a rimmuar a napan iti Tabernaculo: ket nagpadtoda iti pacarso.
Ket maysa nga agtutubo nagtaray ket sinaritana ken Moises, ket kinunana, Ni Eldad ken ni Medad agpadtoda iti pagpacarsoan.
Ket ni Josue nga anac a lalaki ni Nun a ministro ni Moises, maysa cadagiti napili a lallakina, simmungbat ket kinunana, Apoc a Moises, paritam ida.
Ket ni Moises kinunana kencuana, Adda ilemmo a maipuon caniac
Sapay coma ta amin a tattao ni Jehova mammadtoda tapno icabil ni Jehova ti Espirituna cadacuada!
Ket ni Moises napan iti yan ti pacarso isu ken dagiti lallacay ti Israel.
Ket nagpuyupuy ti maysa nga angin a naggapu ken Jehova, ket ingapuna iti taaw dagiti tuctucling, ket binay-anna ida a nagtinnag iti sibay ti pagpacarsoan iti nganngani maysa nga aldaw a pagnaen iti daytoy a bangir, ken maysa nga aldaw a pagnaen iti sabali a bangir, iti naglawlaw iti pacarso, ken nganngani dua a sico ti cangato iti rabaw ti daga.
Ket dagiti tattao bimmangonda a nagmalmalem ken nagpatpatnag, ken iti sumaruno nga aldaw, ket nagummongda cadagiti tuctucling: ti cababassitan ti naornong inummongna ti sangapulo nga omer: ket inwalagwagda ida iti lawlaw ti nagpacarsoanda a maipaay cadacuada.
Idi nga adda pay laeng ti lasag a di pay la nangalngal iti baet dagiti ngipenda, ti unget ni Jehova simged a maibusor cadagiti tattao, ket ni Jehova dinidigrana ti ili iti maysa a naindaclan unay nga angol.
Ket ti nagan daydiay a disso nagaladan idi iti Kibroth-hattaavah: gapu ta idiay ti nangitamnanda cadagiti tattao a naggartem.
Nanipud Kibroth-hattaavah nagnada a napan iti Haseroth; ket nagsardengda sadi Haseroth.
Ket da Miriam ken Aaron nagsaoda iti maicaniwas ken Moises, maipuon iti babai a taga Ethiope nga inasawana idi cua: gapu ta inasawana ti maysa a babai a taga Ethiope.
Ket kinunada, Ni laeng Moises aya ti pakisasaoan ni Jehova di la makisao met cadata
Ket ni Jehova nangngegna dayta.
Ket ni lalaki a Moises isu idi ti napacumbaba unay cadagiti isu-amin a lallaki nga adda iti rabaw ti daga.
Ket ni Jehova dagus a kinunana cada Moises, ken Aaron, ken Miriam, Dacayo a tallo rumuarcayo nga umay iti tolda ti gimong,
Ket isuda a tallo rimmuarda.
Ket ni Jehova bimmaba iti maysa a monmon nga ulep, ket nagyan iti ruangan ti Tabernaculo, ket inayabanna ni Aaron ken ni Miriam: ket isuda a dua nagparangda.
Ket kinunana, Denggenyo ita dagiti sasaoc: no adda maysa a mammadto cadacayo, siac a Jehova ipacammocto kencuana ti bagic iti maysa a parparmata, makisaoacto kencuana iti tagtagainep.
Ni adipenco a Moises saan a casta: isu ti matalec iti amin a balayco:
Kencuana makisaoacto iti ngiwanngiwat a nabatad met laeng, ket saan a iti nalimed a palpalawag; ket makitananto ti langa ni Jehova: ania ti gapuna ngarud a dicay la nagbuteng a nagsao iti maicaniwas ken adipenco, iti maicaniwas ken Moises?
Ket ti unget ni Jehova simged cadacuada, sa pimmanaw.
Ket ti ulep pimmanaw iti tabernaculo ket adtoy ta ni Miriam nagcucutel, nagpuraw a cas nieve ket ni Aaron kinitana ni Miriam, ket, adtoy, isu agcucutelen.
Ket ni Aaron kinunana ken Moises, O apoc, dawatec kenca dica cad ipabaclay cadacami ti basol, ta nagaramidcami a simamauyong unay, ket iti dayta nacabasolanmi.
Dawatec a dica cadi ipalubos nga isu cas maysa a natay a naibus ti guddua ti lasagna no rumuar iti tian ni inana.
Ket ni Moises inawaganna ni Jehova, a kinunana, Agasam cadi dawatec kenca, O Dios.
Ket ni Jehova kinunana ken Moises, No ni amana tinupraanna la coma iti rupana, di ngata coma maibabain bayat iti pito nga aldaw maipaing coma iti ruar ti pacarso cadagiti pito nga aldaw, ket iti calpasanna maiserrecto met laeng.
Ket ni Miriam naipaing iti ruar ti pagpacarsoan iti pito nga al-aldaw: ket ti ili saan a nagna, inggana iti di naisubli a sumbrec ni Miriam.
Ket iti calpasanna ti ili nagrubbuat a nagna nanipud iti Jaseroth, sada nagsardeng iti let-ang ti Paran.
Maibaon dagiti agsimisim sadiay Canaan
Ti ipadamag dagiti agsimisim.
Ket ni Jehova nagsao ken Moises, a kinunana,
Bumaonca cadagiti lallaki nga agsimisim iti daga a Canaan nga itedco cadagiti annac ti Israel: iti tunggal caputotan dagiti ammada ti pangalaanyo iti baonenyo a maysa a lalaki, tunggal maysa a pangolo cadacuada.
Ket ni Moises imbaonna ida nanipud iti let-ang ti Paran cas mayalubog iti panagbilin ni Jehova: isuda amin a lallaki a pangolo idi dagiti annac ti Israel.
Ket dagitoy dagiti nagnaganda: iti caputotan ni Ruben, ni Sammua nga anac a lalaki ni Zacur.
Iti caputotan ni Simeon, ni Safat nga anac a lalaki ni Huri.
Iti caputotan ni Juda, ni Caleb nga anac a lalaki ni Jefone.
Iti caputotan ni Issacar, ni Igal nga anac a lalaki ni Josef.
Iti caputotan ni Efraim, ni Oseas nga anac a lalaki ni Nun.
Iti caputotan ni Benjamin, ni Palti nga anac a lalaki ni Rafu.
Iti caputotan ni Zabulon, ni Gaddiel nga anac a lalaki ni Sodi.
Iti caputotan ni Jose nga isu met laeng ti caputotan ni Manases, ni Gadi nga anac a lalaki ni Susi.
Iti caputotan ni Dan, ni Amiel nga anac a lalaki ni Gemali.
Iti caputotan ni Aser, ni Setur nga anac a lalaki ni Micael.
Iti caputotan ni Neftali, ni Nahabi nga anac a lalaki ni Vapsi.
Iti caputotan ni Gad, ni Geuel nga anac a lalaki ni Maqui.
Dagitoy isuda dagiti nagnagan dagiti lallaki nga imbaon ni Moises nga agsimisim iti daga
Ket ni Moises ninaganna ni Oseas nga anac a lalaki ni Nun iti Josue.
Ket ni Moises imbaonna ida tapno simisimanda ti daga a Canaan, ket kinunana cadacuada, Sang-atenyo daytoy a dalan iti abagatan ket sumang-atcayo iti caturturodan:
Ket kitaenyo ti daga, no ania; ken no dagiti tattao nga agnaed idiay napigsada wenno nacapuyda, no bassitda wenno aduda;
Ken ania ti daga a pagtaenganda, no naimbag wenno dakes; ken ania dagiti il-ilida a pagnaedanda, no pacpacarso wenno nasarikedkedan;
Ken ania ti cadagdagana no nadam-ag wenno naticag, no adda caycayona, wenno awan
Ket umingelcayo a naimbag, ket mangyegcayto iti bunga ti daga
Ta ti tiempo idi, tiempo a panagloom ti uvas nga umuna.
Iti casta simmang-atda ket nagsimisimda iti daga nanipud iti let-ang ti Sin inggana iti Rohob, iti pagsercan ti Emath.
Ket nagsang-atda iti abagatan ket immayda iti Hebron; ket ni Aiman, Sisai, ken Tolmai nga annac a lallaki ni Anac addada idi idiay. (Ita ti Hebron pito a tawen a nabangonen idi awan pay ti Zoan idiay Egipto.)
Ket immayda iti lobong ti Escol, ket pimmucanda sadiay iti maysa a sanga nga adda sangcasar-ayna a bunga ti uvas, ket inawit dagiti dua iti maysa a sarucud; nangisangpetda met cadagiti granadas ken highigos.
Daydiay a disso nanaganan idi iti lobong ti Escol, maipuon di sar-ay a pinucan idiay dagiti annac ti Israel.
Ket nagawidda iti nagsimisimanda a daga iti gibus ti uppat a pulo nga aldaw.
Ket nagnada ket simmangpetda ken Moises, ken Aaron, ken cadagiti dagup ti gimong dagiti annac ti Israel, iti let-ang ti Paran sadiay Cades; ket nangisangpetda iti damag cadacuada, ken iti amin a gimong, ket imparangda cadacuada ti bunga ti daga.
Ket sinaritada kencuana, ket kinunada, Napancami iti daga a nangibaonam cadacami, ket pudno nga agayus ti gatas ken diro; ket daytoy ti bungana.
Nupay casta dagiti tattao nga agnaed iti daga napigsada, ket dagiti il-ili nabacudanda ket napigsada unay: maysa pay nakitami dagiti annac ni Anac idiay.
Ni Amalec agnaed iti daga ti abagatan, ket ti Heteo, ken ti Jehuseo, ken ti Amorreo agnaedda iti caturudan: ket ti Cananeo agnaed iti abay ti taaw, ken iti abay ti Jordan.
Ket ni Caleb pinagtalnana ti ili iti sango ni Moises, ket kinunana, Ala sumang-attayo ita ket isu tagicuaentayo coma, ta isu mabalintayo unay a parmeken.
Ngem dagiti lallaki a nakipagsang-at kencuana kinunada, Ditayto mabalin ti sumang-at a bumusor cadagiti tattao: ta isuda napigpigsada ngem datayo.
Ket isuda inyegda ti dakes a damag ti daga nga sinimisimanda cadagiti annac ti Israel, a cunada, Ti daga a napanmi sinimisiman, isu ti daga a manglamut cadagiti agnaed kencuana; ket amin dagiti tattao a nakitami idiay tattaoda a natayag unay.
Ket idiay nakitami dagiti gigantes nga annac a lallaki ni Anac, a nagtaud cadagiti gigantes: ket cayariganmi idi ti cas la dudon ti panangipagarupmi, ket casta idi ti caarigmi iti imatangda.
Agsungit ti ili
Ti layat ni Jehova ken ti panangibabaet ni Moises
Ti ili maabac sadiay Horma.
Idin amin ti gimong nagickis, ket nagpuccaw, ket dagiti tattao nagsangitda iti daydi a rabii.
Ket amin nga annac ti Israel nagdanengdengda iti maicaniwas ken Moises, ken maicaniwas ken Aaron: ket ti dagup ti gimong kinunada cadacuada, Dicami coma ket natay iti daga nga Egipto
wenno dicami coma ket natay ditoy a let-ang!
Ket ania ti gapuna nga inyegnacam ni Jehova ditoy a daga, tapno maipasagcami iti campilan
dagiti assawami ken dagiti babassitmi isudanto ti maranggasan: di coma nasayaat cadacami nga agsublicam sadi Egipto?
Ket kinunada ti maysa ken maysa cadacuada, Mamangontay coma iti maysa a capitan, ket agsublitay coma sadi Egipto.
Ni Moises ngarud ken ni Aaron nagpaclebda iti sango ti amin a natiptipon a gimong dagiti annac ti Israel.
Ket ni Josue nga anac ni Nun, ken ni Caleb nga anac ni Jefone isuda a naicadua cadagiti nagsimisim iti daga, rinay-abda dagiti cawesda:
Ket kinunada cadagiti amin a sigigimong nga annac ti Israel a kinunada, Ti daga a linasatmi a sinimisiman isu ti maysa nga aglablabes ti imbagna a daga.
No ni Jehova caay-ayonatayo, yegnatayto ngarud iti daytoy a daga, ket itednanto cadatayo; maysa a daga nga agayus ti gatas ken diro.
Isuna laeng nga dicayo coma cumaniwas ken Jehova, wenno dicayo agbuteng cadagiti tattao iti dayta a daga; ta isuda ti taraon nga agpaay cadatayo: ti sarikedkedda naiccat cadacuada, ket ni Jehova adda cadatayo: dicay agbuteng cadacuada.
Ngem amin a gimong cayatda nga uburen ida iti batbato
Ket ti dayag ni Jehova nagparang iti tolda ti gimong cadagiti amin nga annac ti Israel.
Ket ni Jehova kinunana ken Moises, Casanonto ti cabayag ti panangumsina caniac daytoy nga ili
Casanonto ti cabayag ti dida pammati caniac, gapu cadagiti amin a pagilasinan nga inaramidco iti tengngada?
Didigraecto ida iti angol, ket diacto pagtawiden ida, ket aramidencanto a maysa a nacion a dacdackel ken manmannacabalin ngem isuda.
Ket ni Moises kinunana ken Jehova, No casta dagiti taga Egipto maammoandanto; gapu ta inaonmo daytoy nga ili babaen iti pannacabalinmo iti tengngada;
Ket ibagadanto cadagiti agnaed ditoy a daga: 
isuda ammoda a sica a Jehova addaca iti tengnga daytoy a ili; ta sica a Jehova makitadaca iti nalatac, ket ti ulepmo agtindec iti ngatoenda, ket mapanca iti sangoda, iti maysa a monmon nga ulep no aldaw, ken maysa a monmon nga apuy no rabii.
Ita no papatayemto daytoy nga ili cas maymaysa a tao, dagiti il-ili ngarud a nacaammo iti damagmo, saoendanto a cunada,
Gapu ta ni Jehova dina nabalinan nga iserrec daytoy nga ili iti daga nga insapatana cadacuada, isu ti gapuna a pinapatayna ida iti let-ang.
Ket ita, dawatec kenca, dackel coma ti pannacabalin ti Apo, cas sinaom, a kinunam,
Ni Jehova nabannayat nga agpungtot, ket aglablabonan iti caasi a naayat, mamacawan iti kinadakes ken iti kinasalungasing ket uray apagapaman dina baybay-an ti macabiddut, a pasarungcaranna ti kinadakes dagiti amma cadagiti annac, cadagiti maicatlo ken maicapat a caputotan.
Pacawanem, dawatec, kenca, ti kinadakes daytoy nga ili, cas iti kinadakel ti caasim a naayat, ken mayannurot iti panangpacawanmo itoy nga ili, nanipud sadi Egipto agpapan ita.
Ket ni Jehova kinunana, Pinacawanco cas mayabuloy iti saom:
Ngem pudno unay, cas siac sibibiagac ken cas amin ti daga mapnodanto iti dayag ni Jehova;
Gapu ta amin dagidiay a tattao a nacakita iti dayagco, ken dagiti pagilasinac a gapuanac sadi Egipto ken iti let-ang, nupay casta sinuutdac cadagitoy naminsangapulo daras, ket dida impangag ti timecco.
Pudno isuda didanto makita ni daga nga insapatac cadagiti ammada, wenno siasinoman cadagiti nangumsicaniac dinanto makita:
Ngem ni adipenco a Caleb, gapu ta adda sabali a di-simmina, isu iserrecconto iti daga a napananna; ket dagiti putona agtagicuadanto.
Ita dagiti Amalecita ken dagiti Cananeo agnaedda iti lobong: intono bigat agsublicayo ket dumanoncayo let-ang iti dalan nga agpa-Baybay a Nalabaga.
Ket ni Jehova imbagana ken Moises ken ni Aaron, a kinunana,
Casanonto ti cabayag ti panaganuco itoy dakes a gimong nga agdanengdeng iti maicaniwas caniac
Nangngegco dagiti danengdeng dagiti annac ti Israel nga agdanengdengda iti maicaniwas caniac.
Saoem cadacuada, Cas siac sibibiagac, cuna ni Jehova, kinaagpaysona, a cas ti sinaoyo cadagiti lapayagco, casta ti aramidecto cadacayo:
Ditoyto a let-ang pagpasagan dagiti bangcayyo: ken amin dagiti nabilang cadacayo, cas mayannurot iti dagup ti bilangyo, manipud iti duapulo ti tawenna ken agpangato a nagdanengdeng iti maicaniwas cania,
Pudno a dicayto macastrec iti daga a nacaipuonan ti nangisapataac tapno pagnaedencayo idiay, malacsid ni Caleb nga anac ni Jefone; ken ni Josue, nga anac ni Nun.
Ngem dagiti babassityo a sinaoyo nga isudanto ti maranggasan isudanto ti iserrecco, ket isudanto ti macaammo iti daga nga inuyawco.
Ngem ti maipapan cadacayo, dagiti bangcayyo a natay agpasagdanto ditoy a let-ang.
Ket dagiti annacyo agwalangwalangdanto iti let-ang cadagiti uppat a pulo a tawen, ken awitendanto dagiti kinabalangcantisyo, inggana iti di maibus dagiti bangcayyo iti let-ang.
Mayannatup ti bilang dagiti al-aldaw a pinagsimisimyo iti daga nga isu ti uppat a pulo nga aldaw, ti tunggal aldaw cabatoganna ti maysa a tawen, nga uppat a pulo met laeng a tawen, ket maammoanyonto ti isisinac.
Siac a Jehova sinaoc, pudno a daytoy aramidecto iti amin daytoy dakes a iti maicaniwas caniac: iti daytoy a let-ang maibusdanto, ket idiay mataydanto.
Ket dagiti lallaki a ni Moises imbaonna a nagsimisim iti daga, a nagsubli ken namagdanengdeng isuda iti amin a gimong iti maicaniwas kencuana, iti panangidanonda iti maysa a dakes a damag a maisupadi iti daga.
Dagidiay met laeng a lallaki a nangidanon iti dakes a damag ti daga natayda iti didigra iti sango ni Jehova.
Ngem ni Josue nga anac lallaki ni Nun ken ni Caleb nga anac a lallaki ni Jefone natdada a sibibiag cadagidiay a tattao a napan nagsimisim iti daga.
Ket ni Moises pinalawagna dagitoy a sasao cadagiti annac ti Israel: ket ti ili naglidayda iti dackel unay.
Ket bimmangonda a nasapa iti bigat, ket simmang-atda iti tapaw ti bantay a kinunada, Adtoy addacami ditoy, ket ala sumang-atcamto iti disso nga incari ni Jehova: ta nagbasolcami.
Ket ni Moises kinunana, Apayapa ita salungasingenyo ti bilin ni Jehova, idinto a kitkitaenyo nga awanto ti pagbanaganna a naimbag?
Dicay sumang-at, ta ni Jehova awan cadacayo; tapno dicayo macabil iti sango dagti cabusoryo.
Ta idiay dagiti Amalecita, ken dagiti Cananeo addada iti sangoyo, ket mapasagcayto iti capilan: gapu ta naglicudcayo iti isusurot ken Jehova, isu ti gapuna nga awanto cadacayo ni Jehova.
Ngem isuda nagpangasda a simmang-at iti tapaw ti bantay: nupay casta ti lacasa ti tulag ni Jehova, ken ni Moises saanda a pimmanaw iti pacarso.
Idin dagti Amalecita simmalogda, ken dagti Cananeo a nagnaed iti dayta a bantay, ket kinabilda ida, ket pinarmecda ida inggana iti Horma.
Ket ni Jehova nakisao ken Moises, a kinunana,
Saoem cadagiti annac ti Israel, ket cunam cadacuada, No macastreccayto iti daga a pagnaedanyo nga itedco cadacayo,
Ket mangaramidcayto iti maysa a daton iti apuy ken Jehova, maysa a daton a mapuuran, wenno maysa a sacrificio, a pagtungpal iti cari, wenno cas maysa a daton ti sibubulos a nakem, wenno cadagiti natudingan a fifiestayo, tapno maaramid ken Jehova ti maysa a nabanglo a sayamusom, pangen dagiti an-animal a dadackel, wenno arban dagiti an-animal a babassit:
Ti mangipaayto ngarud ti irucbabna, idatonna ken Jehova ti daton a macan nga apagcapulo ti maysa nga efa ti namayecmec nga harina a nagamayan iti apagcapat ti maysa nga hin a lana:
Ket ti arac a daton nga inumen, nga apagcapat ti maysa nga hin, saganaemto agraman ti daton a mapuuran, wenno maipaay a sacrificio a cacuyog ti tunggal cordero.
Wenno ti cacuyog ti tunggal carnero a lalaki saganaemto a maipaay a daton a macan ti dua nga apagcapulo ti maysa nga efa ti namayecmec nga harina a nagamayan iti maysa nga apagcatlo ti maysa nga hin a lana:
Ket ti maipaay a daton nga inumen, idatagmonto ti apagcatlo ti maysa nga hin nga arac, a nabanglo a sayamusom ken Jehova.
Ket no agsaganaca iti maysa a lalaki a vaca a maipaay a daton a mapuuran, wenno maipaay a maysa a sacrificio a pagtungpal iti cari, wenno maipaay a datdaton ti cappia ken Jehova;
Idatagmonto ngarud, agraman ti lalaki a vaca, ti maysa a daton a macan a tallo nga apagcapulo ti maysa nga efa ti namayecmec nga harina a nagamayan iti guddua ti maysa nga hin a lana.
Ket irucbabmonto a daton nga inumen ti guddua ti maysa nga hin nga arac, a maysa a daton a maaramid iti apuy a nabanglo a sayamusom ken Jehova.
Castoy ti maaramidto iti tunggal lalaki a vaca, wenno tunggal maysa a carnero a lalaki, wenno tunggal maysa a cordero a lalaki, wenno cadagiti urbon a calcalding.
Cas mayannurot iti bilang a saganaenyonto, casta ti aramidenyonto iti tunggal maysa a mayabuloy iti bilangda.
Amin a nayanac iti caputotanyo aramidennanto dagitoy a mayalubog itoy a wagas iti panangipaay iti apuy a nabanglo a sayamusom ken Jehova.
Ket no maysa a gangannaet a makipagnaed cadacayo, wenno siasino nga addanto cadacayo cadagiti caputotanyo, ket mangipaayto iti maysa a daton a maaramid iti apuy nabanglo a sayamusom ken Jehova; cas ti aramidenyo castamet ti aramidennanto.
Iti maipaay iti gimong, addanto maymaysa nga alagaden nga annuroten cadacayo, ken iti gangannaet a makipagnaed cadacayo, maymaysa nga alagaden nga agnanayon agpapan pay putputotyo: cas ti casasaadyo, castantomet ti gangannaet iti sango ni Jehova.
Maymaysa a linteg ken maymaysa a nagbilinan isunto ti maalagad cadacayo ken maalagad iti gangannaet a makipagnaed cadacayo.
Ket ni Jehova nakisao ken Moises, a kinunana,
Ibagam cadagiti annac ti Israel, ket saoem cadacuada, No macastreccayo iti daga a pangipanac cadacayo,
Maaramidto ngarud, nga, no mangancayo iti tinapay ti daga, mangipaaycayto iti maysa a daton a maitayag ken Jehova.
Iti umuna cadagiti gamayyo mangidatoncayto iti maysa a bibingca a maipaay a daton a maitayag cas panangaramidyo iti maitayag a daton ti pagtaltagan, casta ti panangingatoyo.
Iti umuna cadagiti gamayyo itedyonto ken Jehova a maysa a daton a maitayag agpapan capcaputotanyo.
Ket no bumiddutcayo ken dicayo tungpalen amin dagiti bilbilin nga imbaga ni Jehova ken Moises,
Amin met laeng nga imbaga ni Jehova cadacayo iti pannacaaramat ni Moises nanipud idi aldaw a panangted ni Jehova iti bilinna agpapan capcaputotanyo;
Maaramidto ngarud, a no naaramid a di ginagara, a saan nga ammo ti gimong, amin a gimong mangipaayto iti maysa a bumaro a vaca a daton a mapuuran, a nabanglo a sayamusom ken Jehova, agraman ti datonna a macan, ken ti datonna a mainum, cas mayannurot iti nagbilinan, ken maysa a lalaki a calding a daton gapu iti basol,
Ket ti padi aramidennanto ti pannacaabbong a maipaay iti gimong dagiti annac ti Israel, ket isuda mapacawandanto; ta isu maysa a biddut; ket inyegda dagiti datonda a maysa a daton a naaramid iti apuy ken Jehova, ken datonda gapu iti basol iti sango ni Jehova a maipaay iti biddutda:
Ket amin a gimong dagiti annac ti Israel mapacawanto, casta met tigangannaet a makipagnaed cadacuada; ta iti biang dagiti amin a tao, naaramid a di-ginagara.
Ket no ti maysa a tao macabasol a dina ginagara, mangidatagto ngarud iti maysa a cabayan a calding nga agtawen iti maysa, a daton gapu iti basol.
Ket ti padi mangaramidto iti pacaabbongan a maipaay iti cararua a bumiddut no macabasol a dina gagaraen iti sango ni Jehova, tapno aramidenna ti pannacaabbongna; ket mapacawanto.
Addaancayto iti maysa a linteg a maipaay iti adda maaramidna a dina gagaraen, tubo man cadagiti annac ti Israel wenno gangannaet a makipagnaed cadacuada.
Ngem ti tao nga adda aramidna iti napalangguad nga ima, tubo man wenno gangannaet, isu met laeng agbassawang ken Jehova; ket dayta a cararua maipusayto iti ilina.
Gapu ta isu dina intaltalec ti sao ni Jehova, ket sinalungasingna ti bilinna; dayta a tao matalipupusto a maipusay, ti kinadakesna maipabaclayto kencuana.
Ket idi caadda dagiti annac ti Israel iti let-ang, nasaracanda ti maysa a lalaki nga agummong ti sungsungrod iti aldaw a panaginana.
Ket dagiti nacasarac kencuana nga agur-urnong iti sungsungrod inyegda cada Moises ken Aaron, ken iti amin a gimong,
Ket imbaludda, gapu ta saan pay a naikeddeng no ania ti maaramid coma kencuana.
Ket ni Jehova kinunana ken Moises, Ti lalaki pudno a mapapatayto: dagup ti gimong uburendanto cadagiti batbato iti ruar ti pacarso.
Ket amin a gimong inyegda iti ruar ti pacarso, ket inuburda cadagiti batbato, tapno natay; cas imbilin ni Jehova ken Moises.
Ket ni Jehova nakisao ken Moises, a kinunana,
Ibagam cadagiti annac ti Israel, ket ibilinmo cadacuada a mangaramidda iti agservi cadacuada a parparaypay cadagiti gayadan dagiti cawesda, agpapan cadagiti putputotda, ket icabildanto iti rabaw ti paraypay ti tunggal gayadan ti maysa a lubid nga azul:
Ket agservinto cadacayo a paraypay, tapno makitkitayo, ket malagipyo dagiti amin a bilbilin ni Jehova, ket sungpotenyo ida; ken tapno dicay sursuroten ti pusoyo met laeng ken dagiti matmatayo met laeng a mangipacadawyan cadacayo iti panagbalangcantis;
Tapno laglagipenyo ken aramidenyo amin a bilbilinco, ken nasantoancayo iti Diosyo.
Siac ni Jehova a Diosyo, a nangaon cadacayo iti daga nga Egipto, tapno siac ti Diosyo, siac ni Jehova a Diosyo.
Ket ni Core nga anac a lalaki ni Isar nga anac a lalaki ni Coat nga anac a lalaki ni Levi, agraman ni Datan ken Abiram nga anac a lallaki ni Eliab, ken ni Hon nga anac a lalaki ni Pelet, annac ida ni Ruben, nangalada cadagiti lallaki:
Ket timmacderda iti sango ni Moises, a cacanunongda dagiti dadduma nga annac ti Israel, a duagasut ket limapulo a pangpangolo ti gimong, a naayaban iti gimong, lallaki a nadayaw;
Ket naguummongda a nagtitipon iti maibusor cada Moises ken Aaron, ket kinunada cadacuada, Nalabes ti panagindadackelyo, idinto a ti amin a gimong nasantoanda, tunggal maysa cadacuada, ket ni Jehova siaadda cadacuada: Apayapay ngarud nga ipangpangronayo nga itatan-oc dagiti bagbagiyo iti gimong ni Jehova?
Ket ni Moises idi nangngegna nagpacleb:
Ket nakisao ken Core ken amin a cadduana, a kinunana, Intono bigat, iparangto ni Jehova no asino ti taona, ken asino ti nasantoan, ken paasitgennanto iti dennana: a ti piliennanto met laeng, paasitgennanto kencuana.
Daytoy ti aramidenyo; mangalacayo cadagiti paginciensoan, ni Core ken amin a cadduana;
Ket iccanyo ida iti apuy, ket iccanyo iti rabawda iti incienso iti sango ni Jehova intono bigat: ket maaramidto a ti lalaki a pilien ni Jehova, isunto ti santo; dacayo nalabes ti panagindadackelyo, dacayo nga annac ni Levi.
Ket ni Moises kinunana ken Core, Denggenyo ita dacayo nga annac ni Levi.
Ipapanyo ngata a bassit cadacayo ti pinangilasin ni Jehova cadacayo iti gimong ti Israel, tapno yadanicayo kencuana met laeng; tapno aramidenyo ti panagservi iti tabernaculo ni Jehova, ken tapno agyancayo iti sango ti gimong nga agannong cadacuada?
Ken tapno inyasidegnaca ken amin a cacabsatmo nga annac a lalaki ni Levi agraman kenca
ket sapulenyo met ti panagpadi?
Isu ti gapuna a sica ken amin a cadduam nagtitiponcayo a naummong a bumusor ken Jehova: ket ni Aaron, Siasino aya a pagdanengdenganyo iti maibusor kencuana?
Ket ni Moises nagbaon iti immayab cada Dahan ken Abiram, nga annac a lallaki ni Eliab: ket isuda kinunada, Dicamto sumang-at:
Bassit a banag aya ti pinangaonmo cadacami iti maysa a daga nga agay-ayus ti gatas ken diro tapno patayennacami iti let-ang, ngem masapulmo met a pagbalinen ti bagim a maysa a pangolo cadacami?
Maysa pay dinacami inyeg iti maysa a daga nga agay-ayus ti gatas ken diro, wenno iniccannacami iti tawiden a taltalon ken cauv-uvasan: suatem aya dagiti matmata dagitoy a lallaki
Dicamto sumang-at.
Ket ni Moises nagunget la unay idi, ket kinunana ken Jehova, Dica ipatpateg dagiti datdatonda: diac nangala iti maysa nga asno cadacuada, wenno nangranggas iti maysa cadacuada.
Ket ni Moises kinunana ken Core, Agyancayto, sica ken amin a gimongmo, iti sango ni Jehova, sica ken isuda, ken ni Aaron intono bigat:
Ket mangalacayo, tumunggal maysa a lalaki, iti paginciensoanna, ket iccanyo ida ti incienso, sa yegyonto iti sango ni Jehova, tunggal lalaki ti paginciensoanna, duagasut ket limapulo a paginciensoan; sica met ken ni Aaron tunggal maysa ti paginciensoanna.
Ket isuda nangalada, ti tunggal lalaki, ti paginciensoanna, ket iniccanda ida iti apuy, sada pinisucan iti incienso, ket nagyanda iti ruangan ti tolda ti gimong, agraman cada Moises ken Aaron.
Ket ni Core inummongna ti dagup ti gimong a maibusor cadacuada iti ruangan ti tolda ti gimong: ket ti dayag ni Jehova nagparang iti amin a gimong.
Ket ni Jehova nakisao cada Moises ken ni Aaron, a kinunana,
Makilasincayo iti daytoy a gimong, tapno ibusec ida iti apagdaricmat.
Ket nagpaclebda ket kinunada, O Dios, a Dios dagiti espiritu ti isu-amin a lasag, macabasolto ti maysa a tao, ket sica pagungtamto iti dagup ti gimong?
Ket ni Jehova nakisao ken Moises, a kinunana,
Ibagam iti gimong a cunam, Adayoanyo ti naglawlaw iti tabernaculo da Core, Datan ken Abiran.
Ket ni Moises timmacder ket napan iti yan da Datan ken Abiram; ket dagiti lallacay ti Israel simmurotda kencuana.
Ket nagsao iti gimong, a kinunana, Panawanyo, dawatec cadacayo, dagiti toltolda dagitoy nadangkes a lallaki, ket dicay sumagid iti cucuada, di la ket ta mapucawcayo cadagiti basbasolda.
Gapuna nga inadayoanda ti tabernaculo da Core, Datan ken Abiram iti isu-amin a sikigan: ket da Datan ken Abiram rimmuarda ket nagyanda iti ruangan dagiti toldada ken dagiti assawada, ken dagiti annacda a lallaki, ken dagii basbassitda.
Ket ni Moises kinunana, Gapu iti daytoy ammoenyo a ni Jehova imbaonnac a nangaramid cadagitoy a gapuanan; ta diac inaramid ida a nakemco laeng.
No dagitoy a tattao matayda coma iti toltoldada iti sapasap a pacatayan dagiti amin a tattao, wenno no masucnalanda coma cas pannacasucnal ti isu-amin a tattao; ngarud ni Jehova dinac imbaon.
Ngem no ni Jehova aramidenna ti baro a banag ket ti daga ngangaenna ti ngiwatna, ket alununenna ida agraman amin a cucuada, ket sibibiagda a macarasocos iti tanem, maawatanyonto ngarud a dagitoy a lallaki inumsida ni Jehova.
Ket naaramid nga idi nalpasna nga impalawag amin dagitoy a sasao nagbir-ri ti daga iti babaenda,
Ket ti daga nginangana ti ngiwatna ket inalun-unna ida, ken dagiti famfamiliada, ken amin a lallaki a naibuyot ken Core, ken amin a cucuada.
Iti casta, isuda ken amin a kimmanunong cadacuada nacaranoconda a sibibiag iti tanem: ket ti daga kinaemanna ida, ket natayda iti tengnga ti gimong.
Ket amin ti Israel nga adda idi iti lawlawda nagtarayda idi a nagickisda: ta kinunada Di la ket ta alun-unennacami ti daga.
Ket rimmuar ti apuy nga aggapu ken Jehova, ket inalun-unna dagiti dua gasut ket limapulo a lallaki a nangipaay iti incienso.
Ket ni Jehova nagsao ken Moises, a kinunana,
Ibagam ken Eleazar, nga anac a lalaki ni Aaron a padi, nga alaenna dagiti paginciensoan iti darang ti apuy, ket iwarsim ti apuy iti adayo; ta isuda nasantoanda,
Uray dagiti paginciensoan dagitoy managbasol a maicaniwas iti bibiagda met laeng; ket papitpitmo ida nga agservi a calupcup ti altar: ta indatonda met ida iti sango ni Jehova, isu ti gapuna a nasantoanda: ket isudanto ti maysa a pagtandaanan cadagiti annac ti Israel.
Ket ni Eleazar a padi innalana dagiti paginciensoan a suer nga indaton dagidi napuuran: ket pinitpitda ida a pagcalupcup iti altar:
Nga isu ti panglaglagipan a maipaay cadagiti annac ti Israel, tapno awan ti gangannaet a saan a putot ni Aaron nga umasideg a mamasged iti incienso iti sango ni Jehova; tapno saan coma a cas ken Core, ken cas cadagiti cadduana: cas imbaga ni Jehova kencuana nga inaramatna ni Moises.
Ngem idi simmaruno a bigat amin a gimong dagiti annac ti Israel nagtanabutobda iti maicaniwas cada Moises ken Aaron, a kinunada, Pinapatayyo dagiti tattao ni Jehova.
Ket naaramid idi a ti gimong nagtitipon a bimmusor cada Moises ken Aaron, kimmitada iti tolda ti gimong; ket adtoy, ti ulep inabungotanna, ket ti dayag ni Jehova nagparang.
Ket da Moises ken ni Aaron immayda iti sango ti tolda ti gimong.
Ket ni Jehova nakisao ken Moises a kinunana,
Makilasincayo iti daytoy a gimong, tapno ibusec ida iti apagdaricmat, 
Ket isuda nagpaclebda.
Ket ni Moises sinaona ken Aaron, Alaem ti paginciensoam, ket iccam iti apuy nga aggapu iti altar, ket iccamto iti incienso, ket dardarasem nga ipan iti gimong, ket aramidem ti pannacaabbongda: ta ti unget addan a rimmuar ken Jehova; ti didigra narugianen.
Ket ni Aaron innalana cas imbaga ni Moises, ket nagtaray a napan iti tengnga dagiti naum-ummong; ket, adtoy, ti didigra nairugi iti nagtengngaan dagiti tattao: ket imparabawna ti incienso, ket inaramidna ti pannacaabbong ti ili.
Ket nagtacder iti baet dagiti natay ken dagiti nabiag; ket ti didigra napasardeng.
Ket dagiti natay iti didigra sangapulo ket uppat a ribu pitogasutda sabali pay dagiti natay a gapu ken Core.
Ket ni Aaron nagsubli ken Moises iti ruangan ti tolda ti gimong; ket ti didigra napasardeng.
Ti sarucod ni Aaron agsaringit.
Ket ni Jehova nakisao ken Moises, a kinunana,
Saoem cadagiti annac ti Israel, ket mangalaca cadacuada cadagiti sarsarucod, maysa iti intunggal balay dagiti ammada, cadagiti amin a pangpangoloenda a maitutop cadagiti balbalay dagiti ammada, sangapulo ket dua a sarucod: isuratmo ti nagan ti tunggal maysa a tao iti sarucodna.
Ket isuratmonto ti nagan ni Aaron iti sarucod ni Levi: ta addanto maysa a sarucod iti tunggal olo dagiti balbalay dagiti ammada.
Ket idulinmonto ida iti tolda ti gimong iti sango ti pamanecnec a pangsaracac cadacayo.
Ket maaramidto a ti tao a piliecto, agsabongto ti sarucodna: ket pagsardengecto dagiti dandanengdeng dagiti annac ti Israel, a panangdanengdengda iti maicaniwas cadacayo.
Ket ni Moises sinaona cadagiti annac ti Israel, ket amin a pangoloenda intedda kencuana dagiti sarsarucod, iti tunggal pangolo maysa a mayanatup cadagiti balbalay dagiti ammada, a sangapulo met laeng ket dua a sarsarucod: ket ti sarucod ni Aaron adda idi cadagiti sarsarucodda.
Ket ni Moises indulinna dagiti sarsarucod iti sango ni Jehova iti tolda ti pamanecnec.
Ket naaramid nga iti simmuno a bigat, ni Moises simrec iti tolda ti pamanecnec: ket adtoy ta ti sarucod ni Aaron a maipabiang iti balay ni Levi, nagsaringit, ken nagbusel, ket nagsabong, ket namataud iti naloom nga almendras.
Ket ni Moises inruarna amin a sarsarucod iti sango ni Jehova nga impanna cadagiti amin nga annac ti Israel: ket kinitada ida ket innalada tumunggal maysa a lalaki ti sarucodna.
Ket ni Jehova kinunana ken Moises, Isublim nga icabil ti sarucod ni Aaron iti sango ti pamanecnec tapno masalimetmetan nga agservi a pagtandaanan a maibusor cadagiti annac ti kinasungit; tapno mapaggibusmo dagiti tantanabutob a maicaniwas caniac, tapno dida matay.
Castoy ti inaramid ni Moises: cas imbilin ni Jehova kencuana, casta ti inaramidna.
Ket dagiti annac ti Israel nakisaoda ken Moises, a kinunada, Adtoy mataycami, madadaelcami, madadaelcami a natalipupus.
Tunggal maysa nga umasideg, nga umadani iti tabernaculo ni Jehova matay: dacami amin mataycamto?
Ket ni Jehova kinunana ken Aaron, Sica ken dagiti annacmo a lallaki ken ti balay dagiti ammam agraman kenca, awitenyo ti kinadangkes ti santuario: ket sica ken dagiti annacmo a lallaki agraman kenca, awitenyonto ti kinadakes ti kinapadiyo.
Ket dagiti cacabsatmo met a putot ni Levi a caputotan ni Amam, paasitgem ida kenca, tapno maitiponda kenca, ket agannongda kenca: ngem sica ken dagiti annacmo agraman kenca agyancayto iti sango ti tolda ti pamanecnec.
Ket isuda tungpalendanto ti igunamgunammo ken ti panagaywan iti amin ti Tabernaculo: isuna laeng a didanto umadani iti yan dagiti vasvaso ti santuario, ken iti yan ti altar, tapno dida matay, isuda man wenno dacayo.
Ket maitipondanto kenca, ket salimetmetandanto ti panagaywan iti tolda ti gimong, a maipaay iti isu-amin a maaramid it Tabernaculo: ket didanto umadani kenca dagiti sangsangaili.
Ket salimetmetanyonto ti pannacaaluad ti santuario ken ti pannacaaluad ti altar: tapno awanton coma ti pungtot a maipaay cadagiti annac ti Israel.
Ket siac, adtoy, innalac dagiti cacabsatmo a Levitas cadagiti annac ti Israel: isuda ti maysa a sagut a naited ken Jehova, tapno agservida iti tolda ti gimong.
Ket sica ken dagiti annacmo a lallaki agraman kenca salimetmetanyonto ti kinapadiyo iti isu-amin a banbanag ti altar, ken maipaay ti adda iti uneg ti abbong: ket agservicayto: itedco cadacayo ti kinapadi cas sagut nga annongen: ket ti sangsangaili nga umadani mapapatayto.
Ket ni Jehova nagsao ken Aaron, Ket siac, adtoy, intedco kenca ti pannacaaywan dagiti datdatonco a maitayag, uray amin dagiti nasantoan a banbanag dagiti annac ti Israel; intedcon ida kenca ken cadagiti annacmo a pannacabagi nga agnanayon maipuon iti pannacasapsapo.
Daytoy isunto ti cucuam dagiti nasantoan unay a banbanag a mailisi iti apuy: tunggal datonda, uray tunggal datonda a daton a macan, ken tunggal datonda gapu iti basol, ken tunggal datonda gapu iti salungasing nga idatagda caniac isudanto ti nasantoan unay kenca, ken cadagiti annacmo a lallaki.
Cas iti nasantoan, unay mangancanto idiay; 
tunggal lalaki; a mangan idiay nasantoanto kenca.
Ket dagitoy ti cucuam; ti daton a maitayag ti isagutda, amin met laeng a datdaton a mailili dagiti annac ti Israel; itedco ida kenca, ken cadagiti annacmo a lallaki, ken cadagiti annacmo a babai agraman kenca, a pannacabiangda nga agnanayon: tunggal maysa a nadalus iti balaymo manganto cadagidiay.
Amin a casasayaatan ti lana, ken amin a casasayaatan ti arac, ken iti bucbuckel, dagiti umuna a bungbungada nga itedda ken Jehova, intedcon ida kenca.
Dagiti umuna a bungbunga a naloom dagiti isu-amin nga adda iti dagada nga yegda ken Jehova, cucuamto; tunggal maysa a nadalus iti balaymo manganto cadagitoy.
Amin a banbanag nga impaay ti Israel, cucuamto.
Amin a manglucat iti aanacan iti amin a lasag nga idatonda ken Jehova, tao man ken animal, cucuamto: nupay casta ti inauna nga anac ti tao, di-bumurong a subbotemto, ket ti umuna nga anac dagiti saan a nadalus nga animal subbotemto.
Ket dagiti masubbot cadacuada manipud agtawen iti maysa a bulan subbotemto cas mayannurot iti panggatadam a catutupanna iti pirac a lima a siclo, cas ti siclo ti santuario (isu a duaplo a gera.)
Ngem ti inauna nga urbon ti maysa a vaca, wenno inauna nga anac ti carnero, wenno ti inauna ti maysa a calding, dicanto subsubboten; isuda nasantoanda: iwarsimto ti darada iti rabaw ti altar, ket puuramto ti tabada, a daton maaramid iti apuy a maipaay a nabanglo a sayamusom ken Jehova.
Ket ti lasagda cucuamto, cas ti barucong a mailili, ken cas ti luppo a macanawan, cucuamto.
Amin dagiti daton a maitayag cadagiti nasantoan nga irucbab dagiti annac ti Israel ken Jehova intedco kenca cadagiti annacmo a lallaki, ken cadagiti annacmo a babai, agraman kenca, cas maysa a pannacabagi nga agnanayon: isu ti maysa a tulag ti asin nga agnanayon kenca, ken cadagiti putotmo agraman kenca, iti sango ni Jehova.
Ket ni Jehova kinunana ken Aaron, Sica awanto ti tawidmo iti dagada, wenno awanto ti binglaymo cadacuada: Siac ti bagim ken tawidmo iti nagtengngaan dagiti annac ti Israel.
Ket cadagiti annac ni Levi, adtoy, intedco amin nga apagcapullo iti Israel a maysa a tawid, a supapac ti annong nga ipaayda, a panagannong met laeng iti tolda ti gimong.
Manipud ita dagiti annac ti Israel didanto umasideg iti tolda ti gimong, di la ket ta amitenda ti basol ket matayda.
Ngem dagiti Levitas aramidendanto ti annong ti tolda ti gimong, ket baclayendanto ti kinadakesda: isu ti maalagadto iti agnanayon cadagiti capcaputotanyo ken cadagiti annac ti Israel, isuda awanto ti tawidda.
Ta ti apagcapullo dagiti annac ti Israel, nga irucbabda, a daton a maitayag ken Jehova, intedcon a maysa a tawid cadagiti Levitas: isu ti gapuna nga insaoc cadacuada, Cadagiti annac ti Israel awanto ti tawidda.
Ket ni Jehova nakisao ken Moises, a kinunana,
Maysa pay saoemto cadagiti Levitas, ket cunam cadacuada, No alaenyo cadagiti annac ti Israel ti apagcapullo nga intedco cadacayo nga aggapu cadacuada a tawidyo, mangirucbabcayto ngarud iti dayta iti maysa a daton a maitayag ken Jehova, a maysa nga apagcapullo nga agtaud iti apagcapullo.
Ket ti maitayag a datonyo mabilangto cadacayo a cas la cadagiti bukel ti pagtaltagan, ken cas ti kinawadwad ti arac iti pagpespesan.
Castoy met ti panangirucbabyonto iti daton a maitayag ken Jehova cadagiti amin nga apagcapulloyo nga awatenyo cadagiti annac ti Israel; ket cadagitoy itedyonto ti daton a maitayag ken Jehova a maipaay ken Aaron a sacerdote.
Iti dagup dagiti sagsagutyo ipaayyonto amin ti daton a maitayag ken Jehova, iti dagup ti casasayaatanna, a ti pasetna a napasanto.
Isu ti gapuna a saoem cadacuada, No itayagyo ti casasayaatan a nayonna, maibilangto ngarud cadagiti Levitas, a cas ti apit ti pagtaltalgan ken cas ti apit ti pagpespesan ti arac.
Ket canenyonto iti tunggal dissoyo dacayo ken dagiti cabbalayyo: ta isu ti gongonayo a caanatup ti panaganongyo iti tolda ti gimong.
Ket dacayo dicayto agawit iti basol gapu iti dayta, no intayagyon ti nayonna a casayaatan: ket dicayto mulitan dagiti nasantoan a banbanag dagiti annac ti Israel, tapno dicay matay.
Ti pannacagugor nga aramaten dagiti dapo ti nalabaga a urbon a vaca.
Ket ni Jehova nagsao cada Moises ken Aaron, a kinunana,
Dagitoy isuda ti nagbilinan ti linteg nga imbilin ni Jehova a kinunana, Saoem cadagiti annac ti Israel a mangyegda kenca iti maysa nga urbon a vaca a nalabaga ket awan labangna, nga awan pamilawan kencuana, ken di pay naipacpaco iti sangol:
Ket itedyonto ken Eleazar a padi, ket isu iruarnanto iti ruar ti pacarso, ket maysa ti pumapatayto iti sangoananna:
Ket ni Eleazar a padi itinto ramayna ti pangalana iti darana, ket mangiwarsinto iti darana, nga iturongna iti sango ti tolda ti gimong, iti maminpito:
Ket maysa ti mangpuurto iti urbon a vaca iti imatangna; ti lalatna, ken ti lasagna, ken ti darana agraman ti tackina puurannanto:
Ket ti padi mangalanto iti cayo a cedro ken hisopo ken escarlata, ket isebbananto iti tengnga ti pacapuuran ti vaca.
Ti padi labaannanto dagiti cawesna, ket digosennanto ti bagina iti danum, ket iti calpasanna, sumrecto iti pacarso, ket ti padi narugitto inggana iti sumipnget.
Ket ti mangpuur iti urbon a vaca labaannanto iti danum dagiti cawes na ket digosennanto iti danum ti bagina, ket narugitto inggana iti sumipnget.
Ket maysa a tao a nadalus umongennanto dagiti dapo ti urbon a vaca ket idulinnanto iti ruar ti pacarso iti maysa a disso a nadalus; ket maaywananto nga agpaay iti gimong dagiti annac ti Israel a maysa a danum a maipaay iti kinarugit; isu ti maysa a daton gapu iti basol.
Ket ti nangurnong cadagiti dapo ti urbon a vaca labaannanto dagiti pagpagananayna, ket isu narugitto inggana iti sumipnget: ket isunto ti agservi a maysa nga alagaden nga agnanayon cadagiti annac ti Israel ken iti gangannaet a makinaed cadacuada.
Ti sumagid iti bagi a natay ti siasinoman a tao saanto a nadalus iti pito nga aldaw.
Isu met laeng dalusannanto ti bagina iti daydiay a danum iti maicatlo nga aldaw, ket iti maicapito nga aldaw nadalusto; ngem no dina dalusan ti bagina iti maicatlo nga aldaw, dinto ngarud nadalus iti maicapito nga aldaw.
Siasinoman a sumagid iti bagi a natay ti tao, ket saanna a dalusan ti bagina, mamulitanna ti tabernaculo ni Jehova; ket dayta a cararua maipusayto iti Israel; gapu ta ti danum a maipaay ti kinarugit saan a naiwarsi kencuana, isu saanto a nadalus; ti saanna a kinadalus adda pay la kencuana.
Daytoy isu ti linteg no matay ti maysa a tao iti maysa a tolda: tunggal maysa a sumbrec iti tolda, ken tunggal maysa nga adda iti tolda saanto a nadalus iti pito nga aldaw.
Amin nga agdadata a vaso nga awan ti calubna a naisilpo saan a nadalus.
Ket siasinoman a mangsagid iti maysa a natay iti campilan, wenno natay a bagi, wenno maysa a tulang ti tao, wenno maysa a tanem, iti langalang saanto a nadalus iti pito nga aldaw.
Ket iti maipaay iti saan a nadalus mangaladanto iti dapdapo ti napuuran a daton gapu iti basol, ket ti agayus a danum maiccanto iti maysa a vaso:
Ket ti maysa a tao a nadalus mangalanto iti hisopo, ket itanebnanto iti danum, ket iwarsina iti rabaw ti tolda ken amin a vasvaso ken amin a tattao nga adda idiay, casta met ken nacasagid iti tulang, wenno iti pinatay, wenno iti natay, wenno iti tanem:
Ket ti tao a nadalus warsiannanto ni saan a nadalus iti maicatlo nga aldaw, ken iti maicapito nga aldaw: ket iti maicapito nga aldaw dalusannanto; ket isu labaananto dagiti pagan-anayna, ket agdigosto iti danum, ket nadalusto iti sumipnget.
Ket ti tao a saanto a nadalus ket dinanto dalusan ti bagina, dayta a cararua maipusayo iti tengnga ti gimong, gapu ta minulitanna ti santuario ni Jehova: ti danum a maipaay iti kinarugit saan a naiwarsi kencuana; isu saan a nadalus.
Ket isunto ti agnanayon a maalagad cadacuada: ket ti mangiwarsi iti danum a maipaay iti kinarugit labaannanto dagiti pagan-anayna; ket daydiay sumagid iti danum a maipaay iti kinarugit narugitto inggana iti sumipnget.
Ket ti uray ania a sagiden ti tao a narugit, narugitto; ket ti cararua a mangsagid iti dayta saanto a nadalus inggana iti sumipnget.
Ipapatay ni Miriam
Dagiti dandanum ti Meriba
Ti Edom sukirenna ti ilalasat ti Israel
Ni Aaron natay sadi Hor.
Ket dagiti annac ti Israel, a dagup ti gimong simrecda iti let-ang ti Zin iti umuna a bulan; ket ti ili nagnaed iti Cades; ket ni Miriam natay idiay, ket naitabon idiay.
Ket idiay awan danum a nagservi iti gimong; ket naguurnongda a nagtitipon iti maibusor cada Moises ken Aaron.
Ket ti ili nakisubangda ken Moises, a kinunada, Dicami coma ket natay idi natay dagiti cacabsatmi iti sango ni Jehova!
Ket apayapay nga inyegyo ti gimong ni Jehova iti daytoy a let-ang tapno mataycami agraman dagiti an-animalmi?
Ket isu ti gapuna aya a pinasangat-dacami nga impanaw iti Egipto saan a lugar ti bin-i, wenno ti higos, wenno ti uvas, wenno ti granada; wenno ti danum nga inumen ti adda la coma ditoy.
Ket ni Moises ken ni Aaron pimmanawda iti sango ti gimong a napan iti ruangan ti tolda ti gimong, ket nagpaclebda: ket ti dayag ni Jehova nagparang cadacuada,
Ket ni Jehova nakisao ken Moises, a kinunana,
Alaenyo ti sarucod ket tiptiponenyo ti gimong, sica ken ni Aaron a cabsatmo, ket saoenyo iti bato iti sango dagiti matmatada, nga itedna coma ti danumna, ket sica ipanmonto cadacuada ti danum nga aggapu iti bato; iti casta itedmonto ti inumen ti gimong ken dagiti an-animalda.
Ket ni Moises innalana nga ingapu iti sango ni Jehova ti sarucod cas imbilinna kencuana.
Ket da Moises ken Aaron inummongda ti gimong a tiniptipon iti sangoanan ti bato, ket kinunada cadacuada, Denggenyo ita, dacayo a nasungit; yegandacayto ti danum nga aggapu iti daytoy a bato?
Ket ni Moises inngatona ti imana, ket pinangorna ti bato idi sarucodna, iti namindua: ket ti danum rimmuar iti nagluplupias, ket ti gimong imminumda, casta met dagiti an-animalda.
Ket ni Jehova kinunana cada Moises ken Aaron, Gapu ta dicayo namati caniac, tapno santificarendac cadagiti matmata dagiti annac ti Israel, isu ti gapuna dicayto ipan daytoy a gimong iti daga nga intedco cadacuada.
Dagitoy isuda dagiti dandanum ti Meriba; gapu ta dagiti annac ti Israel nakisubangda ken Jehova, ket isu nasantificar idi cadacuada.
Ket ni Moises namalubos nanipud Cades cadagiti nabaon a napan iti ari ti Edom, Castoy ti sao ni cabsatmo nga Israel, Sica ammom amin ti rigat a napasamacmi:
No casano ti isasalog dagiti ammami iti Egipto, ken panagnaedmi sadi Egipto iti nabaybayag nga aldaw; ket dagiti taga Egipto dakes ti inaramidda cadacami, ken cadagiti ammami:
Ket idi immawagcami ken Jehova, dinengngegna ti timecmi; ket imbaonna ti maysa nga angel, ket inaonnacami sadi Egipto: ket, adtoy, addacami iti Cades maysa nga ili a pungto ti beddengmo:
Dawatec kenca palasatennacami coma, iti dagam; dicamto lasaten ti talon wenno inuvasan, dicamto uminum iti danum dagiti bobbobon: magnacamto nga agcanayon iti napatac a dalan ti ari, dicamto sumiasi ti bangir a macanawan wenno macatigid, inggana iti macalasatcami iti beddengmo.
Ket ti Edom kinunana kencuana, Sica dicanto lumasat caniac, di la ket ta rumuarac a sicacampilan a bumusor kenca.
Ket dagiti annac ti Israel kinunada kencuana, Sumang-atcamto iti dalan a napatac; ket no uminumcamto iti danummo, siac ken dagiti animalco, itedconto kenca ti pategna: isuna la nga ipalubosmo caniac, nga awan ket a lumasat dagiti sacac ti aniaman.
Ket isu kinunana, Sica dicanto lumasat, 
Ket ti Edom rimmuar a bimmusor kencuana agraman adu a tattao, ken maysa a napigsa nga ima.
Castoy ti pinagmadi ti Edom iti panangtedna iti Israel iti pagdalanan iti beddengna: gapuna a ti Israel immadayo kencuana.
Ket nagrubbuatda sadi Cades: ket dagiti annac ti Israel, a dagup ti gimong, dimmanonda iti bantya Hor.
Ket ni Jehova nagsao cada Moises ken Aaron idiay bantay Hor, nga igid ti beddeng ti daga nga Edom, a kinunana,
Ni Aaron maitiponto iti ilina: ta isu saanto a sumrec iti daga nga intedco cadagiti annac ti Israel, gapu ta sinupringyo ti saoc idiay dandanum ti Meriba.
Alaem ni Aaron ken ni Eleazar nga anacna a lalaki, ket yulim ida iti bantay Hor;
Ket ucsubam ni Aaron cadagiti cawesna, ket icapetmo ida ken Eleazar nga anacna: ket ni Aaron maitiponto iti ilina, ket matayto idiay.
Ket ni Moises inaramidna ti cas imbilin ni Jehova: ket simmang-atda iti bantay Hor iti imatang ti amin a gimong.
Ket ni Moises inucsubanna ni Aaron cadagiti cawesna, ket incapetna ida ken Eleazar nga anacna: ket ni Aaron natay idiay tapaw ti bantay: ket ni Moises ken Eleazar simmalogda iti bantay.
Ket idi nakita ti dagup ti gimong a natay ni Aaron, sinangitanda ni Aaron cadagiti tallopulo nga aldaw, dagup iti amin a balay ti Israel.
Naparmec da Sehon ken ni Og.
Ket ti Cananeo, nga ari ti Arad a nagnaed iti Abagatan, nangegna a masasao a ti Israel umayda magna iti dalan ti Atarim; ket nakibacal iti Israel, ket innalana ti dadduma cadacuada a cayawna.
Ket ti Israel nangipaay iti maysa a cari ken Jehova ket kinunana, No pudno a yawatmonto iti imac dayta nga ili, talipupusecto a dadaelen dagiti il-ilida.
Ket ni Jehova impangagna ti timec ti Israel, ket inyawatna dagiti taga Canaan; ket dinadaelna ida a tinalipupus agraman il-ilida: ket ti nagan ti disso nanagan iti Horma.
Ket isuda nagnada nanipud bantay Hor iti dalan nga agpa-Baybay a Nalabaga, tapno lawlawenda ti daga ti Edom: ket ti cararua ti ili napatacrot unay gapu iti dalan.
Ket ti ili nagsao iti maicaniwas iti Dios, ken maicaniwas ken Moises, Ania ti gapuna aya nga inaonnacami sadi Egipto tapno mataycami ditoy tay-ac
ta awan taraon, ken awan danum; ket ti cararuami masuya itoy saan a naimas a tinapay.
Ket ni Jehova imbaonna dagiti umapapuy nga ul-uleg iti baet dagiti tattao, ket kinagatda dagiti tattao; ket natay ti adu a tattao ti Israel.
Ket dagiti tattao immayda ken Moises, ket kinunada, Nacabasolcami, gapu ta nagsaocami iti maicaniwas ken Jehova, ken maicaniwas kenca; agdawatca ken Jehova nga iccatenna coma cadacami dagiti ul-uleg
Ket ni Moises indawatanna ti umili.
Ket ni Jehova kinunana ken Moises, Mangaramidca iti maysa nga umapapuy nga uleg, ket ibayogmo iti maysa a monmon; ket maaramidto a tunggal maysa a nacagat, no cumita kencuana agbiagto.
Ket ni Moises inaramidna ti maysa a sinan-uleg nga suer ket imbayogna iti maysa a monmon: ket naaramid a no maysa nga uleg kimmagat iti maysa a tao, no isu cumita idi sinan-uleg a suer, nagbiag.
Ket dagiti annac ti Israel nagrubbuatda, ket nagtoldada idiay Oboth.
Ket nagnada a pimmanaw idiay Oboth ket nagtoldada idiay Ije-abarim, iti let-ang nga adda iti sango ti Moab, nga agpa-leleggacan ti init.
Manipud idiay nagnada, ket nagtoldada idiay lobong ti Zared.
Manipud idiay nagnada ket nagtoldada iti sabali a bangir ti Arnon, nga adda iti let-ang nga aggapu iti beddeng ti Amorreo: ta ti Arnon isu ti ingga ti Moab, nagbaetan ti Moab ken dagiti Amorreo.
Isu ti gapuna a masao iti libro dagiti Gubgubat ni Jehova, Vaheb sadiay Sufa, ken cadagiti lob-lobong ti Arnon,
Ket ti salogan ti lob-lobong, Nga agpababa iti pagnaedan ti Ar, Ket agsadag iti beddeng ti Moab.
Ket manipud idiay nagnada a nagturong iti Beer: daytoy isu ti bobon a nagcunaan ni Jehova ken Moises, Urnongem a tiptiponen dagiti tattao, ket iccacto ida iti danum.
Idin ti Israel kinantana daytoy a cancion: O bobon, agburayocca; cantaanyo ala:
Ti bobon, a dagiti pangolo kinutcutanda, A dagiti agturturay ti ili kinalianda, Iti cetro, ken cadagiti sarucodda
Ket manipud iti let-ang nagnada a napan iti Matana:
Ket manipud Matana inggana iti Nahaliel; ket manipud Mahaliel agingga iti Bamot;
Ket manipud Bamot inggana iti lobong nga adda iti pagtatalonan ti Moab, agtungpal iti tapaw ti Pisga, a tan-awanna ti let-ang.
Ket ti Israel namalubos cadagiti mabaon a mapan ken Sehon, nga ari dagiti Amorreos, a kinunana,
Palasatennacam cadi iti dagam: dicami agpakillo ti pagtatalonan, wenno iti inuvasan; dicamto uminum iti danum dagiti bobbobon, magnacamto iti napatac a dalan ti ari, inggana iti dicami macalasat iti pagbeddengam.
Ket ni Sehon dina naibtor a pinalasat ti Israel iti beddengna: no di ket ni Sehon inommongna a tiniptipon amin dagiti tataona, ket rimmuarda a bimmusor iti Israel iti yan ti let-ang, ket nacadanon iti Jahas; ket nakibacal iti Israel.
Ket ti Israel kinabilna iti tadem ti campilan, ket tinagicuana iti dagana nanipud iti Arnon inggana iti Jabboc, nga agingga iti annac ti Ammon; ta ti beddeng dagiti annac ti Ammon napigsa idi.
Ket ti Israel naalana amin dagiti il-ili; ket ti Israel nagnaedanna dagiti amin a il-ili dagiti Amorreo, idiay Hesbon, ken amin nga il-ilina.
Ta ti Hesbon isu idi ti ili ni Sehon nga ari dagiti Amorreo, a nakigubat ken sinuctan ti ari ti Moab, ket inagawna amin a dagana iti imana agingga iti Arnon met laeng.
Isu ti gapuna a dagiti domadaniw, cunada, Umaycayo iti Hesbon: Bangonenyo ket buclenyo coma ti ciudad ni Sehon:
Ta maysa nga apuy rimmuar iti Hesbon, maysa a gil-ayab iti ciudad ni Sehon: nga inalun-unna ti Ar ti Moab, dagiti appo dagiti nangato a disso ti Arnon.
Moab, ay-ayca pay: Sica, O ili ti Cemos, nawarawaracan: isu intedna dagiti annacna a lallaki cas tumatalaw, ken dagiti annacna a babbai iti pannacacayaw, ken Sehon nga ari dagiti Amorreo.
Dacami pinanami ida; ti Hesbon napucaw agingga iti Dibon, ket dinadaelmi agingga iti Nofa, nga dumanon iti Medeba.
Castoy ti panagnaed ti Israel iti daga dagiti Amorreo.
Ket ni Moises pinasimisimna ti Jazer; ket innalada dagiti il-ili sadiay, ket pinasiada dagiti Amorreo nga addada idiay idi.
Ket nagbaw-ingda ket simmang-atda iti dalan ti Basan: ket ni Og nga ari ti Basan rimmuar a bimmusor cadacuada, isu ken isu-amin a tattaona, tapno makibacalda idiay Edrei.
Ket ni Jehova kinunana ken Moises, Dica agbuteng kencuana; ta inyawatcon ti bagina ita iman, casta met ti amin dagiti tattaona, ken ti dagana; ket aramidemto kencuana cas ti inaramidmo ken Sehon nga ari dagiti Amorreo a nagnaed idiay Hesbon.
Iti casta kinabilda, isu ken dagiti annacna a lallaki, ken amin a tattaona, inggana iti awan natda kencuana: ket tinagicuada ti dagana.
Ni Balac paayabanna ni Balaam
Ni Balaam ken ti asnana masabetda ti Angel ni Jehova.
Ket dagiti annac ti Israel nagnada, ket nagtoldada iti tantanap ti Moab a ballasiw ti Jordan sadi Jerico.
Ket ni Balac nga anac a lalaki ni Zippor nakitana dagiti amin nga inaramid ti Israel cadagiti Amorreo.
Ket ti Moab napalalo ti butengna cadagiti tattao, gapu ta aduda idi: ket ti Moab nagliday a gapu cadagiti annac ti Israel.
Ket ti Moab kinunana cadagiti lallacay ti Madian, Ita daytoy a sangabuyotan amilenna amin nga adda iti lawlawtayo, cas ti vaca nga amilenna ti root ti talon
Ket ni Balac nga anac ni Zippor isu ti ari ti Moab iti daydi a tiempo.
Ket nagbaon cadagiti babaonen ken Balaam nga anac a lalaki ni Beor, idiay Petor nga adda iti abay ti Carayan, iti daga dagiti annac ti ili-na tapno ayabanna, a kinunana, Adtoy, adda maysa nga ili nga aggapu sadi Egipto; adtoy, kinumotanda ti rabaw ti daga ket agnaedda iti sangoc.
Gapuna nga umayca coma ita dawatec kenca, ilunodmo caniac daytoy nga ili; ta isuda mannacabalinda unay caniac: nalabit agsagudayacto, tapno macabilmi ida, ken mapatalawco ida iti daga: ta ammoc a ti bendicionam isu ti bendito, ket ti ilunodmo isu ti mailunod.
Ket dagiti lallacay ti Moab ken dagiti lallacay ti Madian, napanda a siiiggem cadagiti gongongona ti panamadto; ket dimmanonda ken Balaam, ket imbagada kencuana dagiti sasao ni Balac.
Ket isu kinunana cadacuada, Umyancayo ditoy ita a rabii, ket yegconto cadacayo manen ti sao a mayannurot iti panagsaonto caniac ni Jehova: ket dagiti pangoloen ti Moab nakipagnaedda ken Balaam.
Ket ti Dios immay ken Balaam, ket kinunana, Ania a tao dagitoy adda kenca
Ket ni Balaam kinunana iti Dios, Ni Balac nga anac ni Zippor, nga ari ti Moab, nagbaon caniac, a kinunana,
Adtoy dagiti tattao a naggapu sadi Egipto kinumotanda ti rabaw ti daga: ita umayca coma ta ilunodmo ida caniac; nalabit mabalinconto ti makibacal cadacuada, ket mapagtalawconto ida.
Ket ti Dios kinunana ken Balaam
Sica dicanto mapan cumuyog cadacuada, sica dicanto ilunod ti ili; ta isuda benditoda.
Ket ni Balaam bimmangon iti bigat, ket kinunana cadagiti pangoloen ni Balac, Incayo iti dagayo: ta ni Jehova impawilna ti ipapanawco a maicuyogac cadacayo.
Ket dagiti pangoloen ti Moab timmacderda, ket napanda ken Balac, ket kinunada, Ni Balaam madi a cumuyog cadacami.
Ket ni Balac binaonna manen dagiti adadu a pangoloen ken nadaydayawda pay ngem dagidiay.
Ket isuda napanda ken Balaam, ket kinunada kencuana, Castoy ti saoen ni Balac nga anac ni Zippor, Dawatec kenca dica coma ipalubos ti uray ania a mangipawil kenca iti iyaaymo caniac:
Ta ibuangayconto kenca ti dackel unay a pacaidayawam, ket uray ania a saoem caniac aramidecto: umayca coma ngarud, dawatec kenca, ilunodmo caniac daytoy ili.
Ket ni Balaam simmungbat, ket kinunana cadagiti adipen ni Balac, No ni Balac itedna coma caniac ti balayna a napno iti pirac ken balitoc, siac diac mabalin a labsingen ti sao ni Jehova a Diosco, tapno aramidec ti nacurang wenno nalabes.
Isu ti gapuna ita a dawatec cadacayo, Agsardencay met coma ditoy ita a rabii, tapno mabalinco nga ammoen ti saoen pay ni Jehova caniac.
Ket ti Dios immay ken Balaam iti rabii, ket kinunana kencuana, No dagiti tattao immaydaca inayaban, tumacderca a mapan cadacuada, ngem ti laeng sao nga ibagacto kenca ti aramidem.
Ket ni Balaam bimmangon iti bigat ket sinillaanna ti asnana, ket napan kimmuyog cadagiti pangoloen ti Moab.
Ket bimmara ti pungtot ni Jehova, gapu ta isu napan; ket ti angel ni Jehova nagyan iti dalan a cas cumabusor kencuana
Idi sinacayanna ti asnana, ket dagiti dua nga adipenna naicuyogda kencuana.
Ket ti asna nakitana di angel ni Jehova nga agtatacder iti dalan a siiiggem iti siaasut a campilan: ket di asna simmiasi idi dalan ket napan iti cataltalonan: ket ni Balaam binaotna di asna, tapno maiturongna iti dalan.
Ti angel ni Jehova ngarud nagyan iti maysa a dana a nailet iti nagbabaetan dagiti cauvasan, maysa a bacud iti daytoy a bangir ken maysa a bacud iti daydiay a bangir.
Ket ti asna nakitana di angel ni Jehova, ket immampir iti bacud ket inladditna ti saca ni Balaam idi bacud: ket isu binaotna manen di asna.
Ket ti angel ni Jehova napan manen iti sango ket nagtacder iti maysa a lugar nga akikid iti awan pangliclican iti macanawan wenno iti macatigid.
Ket di asna nakitana di angel ni Jehova ket nagpasag iti baben ni Balaam: ket ti unget ni Balaam simged, ket kinabilna di asna iti sarucodna.
Ket ni Jehova linuctanna ti ngiwat di asna, ket daytoy kinunana ken Balaam, Ania aya ti inaramidco kenca tapno kinabilnac cadagitoy namitlo daras?
Ket ni Balaam kinunana idi asna, Gapu ta rinabngisnac: addaanac man coma iti campilan iti imac, ta napataycan coma ita.
Ket di asna kinunana ken Balaam, Saan aya nga siac ti asnam a nagsacsacayam iti bayat ti panagbiagmo agingga itoy nga aldaw cadawyac aya ti agcasta kenca
Ket isu kinunana, Saan.
Ni Jehova ngarud linuctanna dagiti mata ni Balaam, ket isu nakitana ti angel ni Jehova a nagyan iti dalan agraman campilan a siaasut iti imana; ket isu intamedna ti olona ket nagpacleb.
Ket ti angel ni Jehova kinunana kencuana, Ania ti gapuna a kinabilmo ti asnam cadagitoy namitlo daras
Adtoy immayac a bumusor, gapu ta ti dalanmo dakes iti sangoc:
Ket ti asna nakitanac ket naglisi iti sangoc cadagitoy namitlo daras: no di la naglisi coma caniac, pudno nga ita napataycan, ket isu ti biniagco coma.
Ket ni Balaam kinunana idi angel ni Jehova, Siac nacabasolac; ta diac ammo idi nga nagyanca iti dalan a bumusor caniac: no ngarud no napaguraca ita, cayatco nga agsubliac manen.
Ket ti angel ni Jehova kinunana ken Balaam, Inca makicuyog cadagiti lallaki: ngem ti la sao nga ibagacto kenca dayta ti saoemto, Iti casta nakicuyog ni Balaam cadagiti pangpangoloen ni Balac.
Ket idi a ni Balac nangngegna a dimteng ni Balaam, rimmuar a simmabat kencuana agingga iti Ili ti Moab iti igid ti Arnon nga isu ti nagbebeddengan.
Ket ni Balac kinunana ken Balaam, Diac aya sigaganaetget a nagpaayab kenca
ania ti gapuna a dica immay caniac
Diac aya cabaelan a pudno ti mamadayaw kenca?
Ket ni Balaam kinunana ken Balac, Adtoy, siac immayac kenca: adda aya aniaman a bilegco ita nga agsao iti uray ania
ti sao nga icabil ti Dios iti ngiwatco dayta ti saoecto.
Ket ni Balaam napan a naicuyog ken ni Balac, ket isuda dimtengda iti ili a Husoth.
Ket ni Balac insacrificarna ti vacvaca ken carcarnero, ket imbaonna ken Balaam, ken cadagiti pangpangoloen a kinaduana idi.
Ket naaramid iti bigat a ni Balac innalana ni Balaam, ket inyulina cadagiti nangato a disdisso ni Baal; ket manipud idiay nakitana ti makinpungto a bangir ti ili.]
Ti umuna ken maicadua a padto ni Balaam.
Ket ni Balaam kinunana ken Balac, Ibangonannac cadagiti pito nga altar, ket isaganaannac ditoy iti pito a vaca ken pito a cordero a lallaki.
Ket ni Balac inaramidna cas sinao ni Balaam; ket ni Balac ken Balaam indatonda iti tunggal altar ti maysa a vaca ken maysa a cordero a lalaki.
Ket ni Balaam kinunana ken Balac, Agyanca iti yan ti datonmo a mapuuran, ket siac innacto; ta bareng umayto sumabat caniac ni Jehova; ket ti uray ania nga iparangnanto caniac, saoecto kenca
Ket napan iti maysa a tapaw nga awan rorootna.
Ket ti Dios sinaracna ni Balaam: ket daytoy kinunana kencuana, Sinaganac dagiti pito nga altar ket inrucbabco ti maysa a vaca ken maysa a cordero a lalaki iti tunggal altar.
Ket ni Jehova incabilna ti maysa a sao iti ngiwat ni Balaam, ket kinunana, Agsublica ken Balac ket castoy ti saoemto.
Ket nagsubli kencuana ket adtoy, isu nagyan iti sibay ti daton a mapuuran, isu ken amin dagiti panpangoloen ti Moab.
Ket inaramatna ti pangngarigna, ket kinunana,
Manipud Aram inyegna ni Balac,
Nga ari ti Moab manipud bantay ti Daya:
Umayca, ilunodmo caniac ni Jacob,
Ket umayca, ti Israel inca cariten.
Casano ti panangilunodconto iti di inlunod ti Dios
Casano ti panangcaritconto iti di kinarit ni Jehova?
Ta manipud iti tapaw dagiti batbato isu makitac,
Ket manipud cadagiti turturod isu maimatangac;
Adtoy, isu maysa nga ili nga agnaed nga agwaywayas,
Ket cadagiti nasnacion dinto maibilang.
Asino ti macabalin a mangbilang iti tapoc ni Jacob,
Wenno mangbilang iti apagcapat ti Israel?
Matayac coma iti patay dagiti nasingpet,
Ket ti maudi a tungpalco cas coma kencuana!
Ket ni Balac kinunana ken Balaam, Ania ti inaramidmo caniac
Innalaca tapno ilunodmo dagiti cabusorco, ket adtoy, binendicionam met la ida.
Ket isu simmungbat ket kinunana kencuana, Diac ngamin aya rebbeng nga aluadan ti panangisaoc iti incabil ni Jehova iti ngiwatco?
Ket ni Balac kinunana kencuana, Umayca ita, dawatec kenca, makicuyogca coma caniac agingga iti sabali a disso a panipudan ti pacakitaam cadacuada; makitamto ida ngem ti laeng maudi a pingirda, ket dica makitanto amin ida: ket ilunodmo ida coma caniac manipud idiay.
Ket isu innalana nga impan iti talon ti Sofim, iti tapaw ti Pisga ket nagbangon iti pito nga altar, ket nangidaton iti maysa a lalaki a vaca, ken maysa a cordero a lalaki iti rabaw ti tunggal altar.
Ket isu kinunana ken Balac, Agyanca ditoy yan ti datonmo a mapuuran bayat ti panangsaracco ken Jehova sadiay.
Ket ni Jehova sinabetna ni Balaam, ket incabilna ti maysa a sao iti ngiwatna, ket kinunana, Agsublica ken Balac, ket castoy ti saoemto.
Ket isu immay kencuana, ket adtoy, siaadda iti yan ti daton a mapuuran, ken dagiti pangpangoloen ti Moab agraman kencuana
Ket ni Balac kinunana kencuana, Ania ti sinao ni Jehova?
Ket isu inaramatna ti pangngarigna, ket kinunana,
Tummacderca, Balac, ket dumngegca;
Imdengannac, sica nga anac ni Zippor:
Ti Dios saan a maysa a tao tapno agtiri,
Di met anac ti tao tapno agbabawi:
Isu ti nagcuna, dinanto aya aramiden?
Wenno isu ti nagsao, ket dinanto aya tungpalen?
Adtoy, Inawatco ti bilin a mamendicion:
Ket isu binendicionanna, ket diac mabalin a baliwan.
Isu dina naimatangan ken Jacob ti kinadakes;
Di nacakita ti kinasukir iti Israel:
Ni Jehova a Diosna siaadda kencuana,
Ken ti ickis ti maysa nga ari adda cadacuada.
Ti Dios aonenna ida iti Egipto;
Isu addaan iti cas pigsa ti vaca a naatap.
Pudno a maibusor ken Jacob awan cabaelan ti managanito;
Wenno uray ania a padpadles a maibusor iti Israel:
Ita ti maisaonto maipanggep ken Jacob ken iti Israel,
Anian ti inaramid ti Dios!
Adtoy, ti ili tumacder cas maysa a leon a babai,
Isu dinto agpasag inggana iti di mangan iti samsam,
Ken uminum iti dara ti napatay.
Ket ni Balac kinunana ken Balaam, Dica ilunod ida a pulos, wenno dica bendicionan ida a pulos.
Ngem ni Balaam simmungbat ket kinunana ken Balac, Diac aya imbaga kenca a kinunac, Amin nga ibaga ni Jehova, dayta ti rebbengco nga aramiden?
Ket ni Balac kinunana ken Balaam, Umayca ita ala, alaencanto iti sabali a disso; nalabit a manipud idiay pagayatanto ti Dios ti panangilunodmo cadacuada caniac.
Ket ni Balac innalana ni Balaam inggana iti tapaw ti Peor, a mangtan-aw iti let-ang.
Ket ni Balaam kinunana ken Balac, Ibangonannac ditoy iti pito nga altar, ket isaganaannac ditoy cadagiti pito nga vaca, ken pito a carnero a lallaki.
Ket ni Balac inaramidna ti cas sinao ni Balaam, ket indatonna ti maysa a vaca, ken ti maysa a carnero a lalaki iti rabaw ti tunggal altar.
Ti maicatlo ken maicapat a padto ni Balaam.
Ket ni Balaam idi nakitana a kinaay-ayo ni Jehova a bendicionan ti Israel, saan a napan cas cadagiti dadduma nga aldaw a nangsarac cadagiti panagan-anito, ngem intaengna ti rupana a sinangona ti let-ang.
Ket ni Balaam intannawagna dagiti matana, ken nakitana nga ti Israel sinanaed cas mayannurot cadagiti capcaputotanda; ket ti Espiritu ti Dios immay kencuana.
Ket inaramatna ti pangngarigna, ket kinunana,
Ni Balaam nga anac ni Beor cunana,
Ken ti tao a naripcan ti matana cunana:
Cunana, Ti macangngeg cadagiti sasao ti Dios,
Ti macakita iti parparmata ti Mannacabalin-amin,
Nagpasag, ket simumulagat dagiti matana:
Amangan a nagpintas dagiti toldam, O Jacob,
Dagiti tabernaculom, O Israel!
Cas loblobong aglaylayonda.
Cas bangbangcag iti abay ti carayan,
Cas caycayo a sandalo nga immula ni Jehova,
Cas caycayo a cedro iti arubayan ti dandanum.
Danum agayusto cadagiti timtimbana,
Ket cadagiti adu a dandanum agyanto ti bin-ina,
Ket nangatngatonto ngem ni Agag ti arina,
Ket maitan-octo ti pagarianna.
Ti Diso aonenna sadi Egipto;
Isu addaan cas ti pigsa ti vaca a naatap;
Dagiti il-ili a cabusorna lamutennanto,
Ket dagiti tultulangda tuctuccolennanto,
Ket salputennanto ida cadagiti panpanana.
Isu nagrucob, isu cas leon a nagidda,
Ken cas maysa a leon a babai; Asino ti mangriingto kencuana?
Nagasat coma ti tunggal maysa nga agdaydayaw kenca,
Ken mailunod coma tunggal maysa a mangilunod kenca.
Ket ti pungtot ni Balac bimmara iti maicaniwas ken Balaam, ket pinagsipatna dagiti im-imana; ket ni Balac kinunana ken Balaam, Inayabanca tapno ilunodmo dagiti cabusorco, ket, adtoy, sica binendicionam ida laeng cadagitoy namitlo a daras.
Isu ti gapuna nga ita, agtalawca a mapan iti lugarmo: pinanunotco idi nga itan-occa iti dackel a dayaw; ngem, adtoy ta, ni Jehova pinaritannaca iti dayaw.
Ket ni Balaam kinunana ken Balac, Diac met aya sinao cadagiti babaonem nga imbaonmo caniac, a kinunac,
Uray ited coma caniac ni Balac ti balayna a napno iti pirac ken balitoc, diac mabalin a labsingen ti sao ni Jehova, tapno agaramidac iti naimbag man wenno dakes a bucbucodco; ti saoen ni Jehova, dayta ti saoecto?
Ket ita adtoy, Innac iti ilic: umayca, ket ipacaammoc kenca ti aramidento daytoy nga ili iti ilim cadagiti maud-udi nga al-aldaw.
Ket isu inaramatna ti pangngarigna, ket kinunana,
Ni Balaam nga anac ni Beor cunana,
Ken ti tao a naripcan ti matana cunana;
Cunana, Ti macangngeg cadagiti sasao ti Dios,
Ken macaammo iti sirib ti Cangatoan unay,
Ti macakita iti parparmata ti Mannacabalin-amin,
Nagpasag, ket simumulagat dagiti matana:
Makitac ngem saan nga ita; Masirpatco ngem saan nga asideg:
Ken Jacob rumuarto ti maysa a bitwen.
Ket tumaudto ti maysa a cetro iti Israel,
Ket sugatennanto amin nga igigid ti Moab,
Ket ipadsonanto amin nga annac ti riri.
Ket ti Edom maysanto a pagtagicuaan,
Ti Seir maysanto met a pagtagicuaan; nga idi isu ti caboabusorna;
Ngem ti Israel situtured a mangaramid.
Ket aggapunto ken Jacob ti maysa nga addaan turay,
Ken mangdadaelto ti matda iti ili.
Ket kinitana ti Amalec, ket inaramatna ti pangngarigna, ket kinunana,
Ti Amalec isu ti umuna cadagiti nasnacion;
Ngem ti maudi a tungpalna, agbanagto iti pannacadadaelna.
Ket kinitana ti Cineo, ket inaramatna ti pangngarigna, ket kinunana,
Napigsa ti pagnaedam a disso,
Ket ti umocmo maisaad iti bato.
Nupay casta ti Cineo macraayanto,
Inggana iti dinaca ipan ti Assur iti pannacacayaw.
Ket inaramatna ti pangngarigna ket kinunana,
Ay, asinonto ti agbiag no aramiden ti Dios daytoy?
Ngem umayto dagiti sasacayan nga aggapu iti igid ti Cittim,
Ket parigatendanto ti Assur, ken parigatendanto ti Eber;
Ket isu casta met agbanagto iti pannacadadael.
Ket ni Balaam timmacder ket napan nagsubli iti dissona; ket ni Balac casta met a napan iti dalanna.
Ti basol sadiay Fogor ket ti regta ni Finees.
Ket ti Israel nagtaeng iti Sittim; ket ti ili nangrugi a nakiabig cadagiti annac a babai ti Moab:
Ta inayabanda ti ili iti yan dagiti datdaton dagiti didiosda; ket ti ili nangan ket nagrucnoyda cadagiti didiosda.
Ket ti Israel nakitipon ken Baal-peor: ket ti unget ni Jehova simged a maibusor iti Israel.
Ket ni Jehova kinunana ken Moises, Alaem amin a pangpangolo ti ili, ket ibitaymo ida a maipaay ken Jehova iti sango ti init, tapno ti narungsot nga unget ni Jehova lumiclic iti Israel.
Ket ni Moises kinunana cadagiti oc-ocom ti Israel, Patayenyo tumunggal maysa cadagiti tattaona a nakitipon ken Baal-peor.
Ket, adtoy, maysa cadagiti annac ti Israel immay ken mangyeg cadagiti cacabsatna iti maysa a babai a taga Madian iti imatang ni Moises, ken iti imatang ti dagup ti gimong dagiti annac ti Israel, bayat ti caaddada nga agsangsangit iti ruangan ti tolda ti gimong.
Ket idi ni Finees nga anac a lalaki ni Eleazar, nga anac a lalaki ni Aaron a padi, nakitana, isu timmacder iti tengnga ti gimong, ket iniggamanna, ti maysa a gayang;
Ket isu napan simmurot iti lalaki ti Israel agingga iti bengbeng ket sinalputna ida a dua, ti lalaki ti Israel ken nagtarus iti bagi ti babai
Casta ti nagsardengan ti didigra cadagiti annac ti Israel.
Ket dagidiay a natay iti didigra duapulo ket uppat a ribuda.
Ket ni Jehova nakisao ken Moises, a kinunana,
Ni Finees nga anac ni Eleazar, nga anac ni Aaron a padi, pinagbawingna ti pungtotco cadagiti annac ti Israel a cadacuada naimun cas ti panagimunco, a nacaigapuanan ti diac panangibus cadagiti annac ti Israel iti panagimunco.
Isu ti gapuna a cunam, Adtoy, itedco kencuana ti tulagco a cappia:
Ket isunto kencuana ken iti putotna a sumono kencuana ti tulag ti agnanayon a kinapadi; ta isu nagannad iti maipaay iti Diosna, ken nangaramid iti pacaabbongan dagiti annac ti Israel.
Ket ti nagan ti lalaki ti Israel, a napatay, isu a napatay agraman ti babai a Madianita, isu idi ni Zimri, nga anac ni Salu, a maysa a pangolo ti balay dagiti amma cadagiti Simeonitas.
Ket ti nagan ti babai a Madianita a napapatay isu idi ni Cozbi, nga anac a babai ni Zur; isu ti olo ti ili ti maysa a balay dagiti amma iti Madian.
Ket ni Jehova nakisao ken Moises, a kinunana,
Parigatem dagiti Madianitas, ket cabilem ida:
Ta isuda pinarigatdacayo cadagiti al-allilawda a pinangulbodda cadacayo, a maipanggep ken Peor, ken iti maipanggep ken Cozbi, nga anac a babai ti pangolo ti Madian, a cabsatda a babai nga napapatay iti aldaw ti didigra iti maipanggep ken Peor.
Ket naaramid calpasan ti didigra, a ni Jehova nakisao cada Moises ken Eleazar nga anac a lalaki ni Aaron a padi, a kinunana,
Bilangenyo amin ti gimong dagiti annac ti Israel manipud agtawen iti duapulo ken agpangato, cadagiti balbalay dagiti ammada, amin nga Israel a tumutop a mapan iti gubat.
Ket da Moises Eleazar a padi nakisaoda cadacuada iti tantanap ti Moab nga abay ti Jordan idiay Jerico a kinunada.
Bilangenyo, manipud agtawen iti duapulo ken agpangato; cas ni Jehova imbilinna ken Moises, ken cadagiti annac ti Israel, dagidiay rimmuar iti daga nga Egipto.
Ni Ruben, nga inauna nga anac ti Israel; dagiti annac a lallaki ni Ruben: ni Hanoc, ti familia dagiti Hanocitas; ken Fallu, ti familia dagiti Fallaluitas:
Ken Hesron, ti familia dagiti Hesronitas; ken Carmi, ti familia dagiti Carmitas.
Dagitoy idi dagiti famfamilia dagiti Rubbenitas; ket dagiti nabilang cadacuada uppat a pulo ket tallo a ribu ken pito gasut ket tallopuloda.
Ket dagiti annac a lallaki ni Fallu: ni Eliab.
Ket dagiti annac a lalaki ni Eliab: da Nemuel ken Datan ken Abiram
Dagitoy da Datan ken Abiram a naayaban iti gimong, a nakisusic cada Moises ken Aaron iti buyot idi ni Core a nakibusorda ken Jehova.
Ket ti daga linuctanna ti ngiwatna, ket inalun-unna ida agraman ken Core, idi a natay daydi buyot; iti daydi nga aldaw a panangalun-un ti apuy iti duagasut ket limapulo a tattao, ket nagbalinda a maysa a pagtandaanan.
Nupay casta, dagiti annac ni Core saanda a natay.
Dagiti annac a lallaki ni Simeon cas mayannurot cadagiti famfamiliada: ni Nemuel, ti familia dagiti Nemuelitas ken Jamin, ti familia dagiti Jaminitas; ken Jaquin, ti familia dagiti Jaquinitas:
Ken Zera, ti familia dagiti Zeraitas; ken Saul, ti familia dagiti Saulitas.
Dagitoy dagiti famfamilia a Simeonitas, duapulo ket dua a ribu ken dua gasutda.
Dagiti annac a lallaki ni Gad cas mayannurot cadagiti famfamiliada; ni Zefon, ti familia dagiti Zefonitas; ken Aggi, ti familia dagiti Aggitas; ken Suni, ti familia dagiti Sunitas;
Ken Ozni, ti familia dagiti Oznitas; ken Eri, ti familia dagiti Eritas;
Ken Aroz, ti familia dagiti Arozitas; ken Areli, ti familia dagiti Arelitas.
Dagitoy dagiti famfamilia dagiti annac a lallaki ni Gad cas mayannurot cadagidiay a nabilang cadacuada, uppat a pulo a ribu ket limagasutda.
Dagiti annac ni Juda: da Er ken Onan; ket ni Er ken ni Onan natayda idiay daga a Canaan.
Ket dagiti annac a lallaki ni Juda cas mayannurot cadagiti famfamiliada, isuda: ken Sela, ti familia dagiti Selaitas: ken Fares, ti familia dagiti Faresitas; ken Zera, ti familia dagiti Zeraitas.
Ket dagiti annac a lallaki ni Fares isuda: ken Hesron, ti familia dagiti Hesronitas; ken Hamul, ti familia dagiti Hamulitas.
Dagitoy isuda dagiti famfamilia ni Juda, cas mayannurot cadagidiay a nabilang cadacuada, pitopuloda ket innem a ribu ket lima gasut.
Dagiti annac a lallaki ni Issacar cas mayannurot cadagiti famfamiliada, ni Tola, ti familia dagiti Tolaitas; ken Pua, ti familia dagiti Puanitas;
Ken Jasub, ti familia dagiti Jasubitas; ken Semron, ti familia dagiti Semronitas.
Dagitoy isuda dagiti famfamilia ni Issacar cas mayannurot cadagidiay a nabilang cadacuada, innem a pulo ket uppat a ribu ket tallo gasutda.
Dagiti annac a lallaki ni Zabulon cas mayannurot cadagiti famfamiliada: ni Sered, ti familia dagiti Sereditas; ken Elon, ti familia dagiti Elonitas; ken Jalel, ti familia dagiti Jalelitas.
Dagitoy isuda dagiti famfamilia dagiti Zebulonitas, a mayannurot cadagidiay a nabilang cadacuada, innem a pulo a ribu ket lima gasutda.
Dagiti annac a lallaki ni Jose, cas mayannurot cadagiti famfamiliada; da Manases ken Efraim.
Dagiti annac a lallaki ni Manases: ni Maquir, ti familia dagiti Maquiritas; ket ni Maquir pinototna ni Galaad; ken Galaad, ti familia dagiti Galaaditas.
Dagitoy dagiti annac a lallaki ni Galaad: ken Jezer, ti familia dagiti Jezeritas; ken Helec, ti familia dagiti Helecitas;
Ken Asriel, ti familia dagiti Asrielitas: ken Sechem, ti familia dagiti Sechemitas;
Ken Semida, ti familia dagiti Semidaitas; ken Hepher, ti familia dagiti Hepherititas.
Ket ni Safaad, nga anac a lalaki ni Hefer, awan anacna a lalaki, no di la babai: ket dagiti nagan dagiti annac a babbai ni Salfaad isuda idi da Maala, ken Noa, ken Hogla, ken Milca, ken Tirsa.
Dagitoy dagiti famfamilia ni Manases: ket dagidiay a nabilang cadacuada limapulo ket dua ribu ket pito gasutda.
Dagitoy dagiti annac a lallaki ni Efraim a mayannurot cadagiti famfamiliada; 
ni Sutela, ti familia dagiti Sutelaitas; 
ken Becquer, ti familia dagiti Bequeritas; 
ken Tahan, ti familia dagiti Tahanitas.
Ket dagitoy idi dagiti annac a lallaki ni Sutela: 
ken Heran, ti familia dagiti Heranitas.
Dagitoy isuda ti famfamilia dagiti annac a lallaki ni Efraim a mayannurot cadagidiay a nabilang cadacuada, tallopulo ket dua a ribu ket lima gasutda
Dagiti annac a lallaki ni Benjamin a mayannurot cadagiti famfamiliada: ni Bela, ti familia dagiti Belaitas; ken Asbel, ti familia dagiti Asbelitas; ken Ahiram, ti familia dagiti Ahiramitas;
Ken Sufan, ti familia dagiti Sufanitas: ken Hufam, ti familia dagiti Hufamitas.
Ket dagiti annac a lallaki ni Bela isuda idi da Ard, ken Naaman: ni Ard, ti familia dagiti Arditas; ken Naaman, ti familia dagiti Naamanitas.
Dagitoy isuda dagiti annac a lallaki ni Benjamin a mayannurot cadagiti famfamiliada: ket dagidiay a nabilang cadacuada uppat a pulo ket lima a ribu ket innem a gasutda.
Dagitoy dagiti annac a lallaki ni Dan cas mayannurot cadagiti famfamiliada: ken Suham, ti familia dagiti Suhamitas; 
dagitoy isuda ti famfamilia ni Dan a mayannurot iti famfamiliada.
Amin dagiti famfamilia dagiti Suhamitas a mayannurot cadagidiay a nabilang cadacuada, innem a pulo ket uppat a ribu ket uppat a gasutda.
Dagiti annac a lallaki ni Aser cas mayannurot cadagiti famfamiliada: ni Imna, ti familia dagiti Imnaitas; ken Issui, ti familia dagiti Issuitas; ken Beria, ti familia dagiti Beriaitas.
Dagiti annac ti lallaki ni Beria: ken Heber, ti familia dagiti Heberitas; ken Malquiel, ti familia dagiti Malquielitas.
Ket ti nagan ti anac a babai ni Aser isu idi ni Sera.
Dagitoy isuda dagiti famfamilia dagiti annac a lallaki ni Aser cas mayannurot cadagidiay a nabilang cadacuada, limapuloda ket tallo a ribu ket uppat a gasut.
Dagiti annac a lallaki ni Neftali a mayannurot cadagiti famfamiliada: ni Jahziel, ti familia dagiti Jahzielitas; ken Guni, ti familia dagiti Gunitas;
Ken Jeser, ti familia dagiti Jeseritas; ken Sillem, ti familia dagiti Sillemitas.
Dagitoy isuda dagiti famfamilia ni Neftali cas mayannurot cadagiti famfamiliada: ket dagidiay a nabilang idi cadacuada, uppat a pulo ket lima a ribu ket uppat a gasutda idi.
Dagitoy dagiti nabilang idi cadagiti annac ti Israel, innem a gasut a ribu ken sangaribu ket pito gasut ket tallopuloda.
Ket ni Jehova nakisao ken Moises, a kinunana,
Cadagitoy mabingbingayto ti daga a maipaay a maysa a tawid cas mayannurot iti bilang dagiti nagnagan.
Iti caaduan, itedmonto ti ad-adu a tawid, ket iti cabassitan, itedmonto ti basbassit a tawid: iti tumunggal maysa cas mayannurot cadagidiay a nabilang kencuana ti tawidna maitedto.
Nupay casta ti daga maiburburayto iti ginasangasat: cas mayannurot cadagiti nagnagan dagiti capcaputotan dagiti amammada, isuda agtawiddanto.
Cas mayanatup iti maipagasat, mabingbingayto ti tawidda cadagiti caaduan ken cababassitan.
dagitoy dagiti nabilang cadagiti Levitas a mayannurot cadagiti famfamiliada: ken Gerson, ti familia dagiti Gersonitas; ken Coat, ti familia dagiti Coatitas; ken Merari, ti familia dagiti Meraritas.
Dagitoy isuda dagiti famfamilia ni Levi: ti familia dagiti Libnitas, ti familia dagiti Hebronitas, ti familia dagiti Mahalitas, ti familia dagiti Musitas, ti familia dagiti Coritas
Ket ni Coat pinutotna ni Amram.
Ket ti nagan ti asawa ni Amram, ni Jocabed, nga anac a babai ni Levi, a nayanac ken Levi idiay Egipto: ket isu inyanacna ken Amram da Aaron, ken Moises, ken Miriam a cabsatda a babai.
Ket ken Aaron nayanac da Nadab ken Abiu, Eleazar ken Itamar.
Ket ni Nadab ken Abiu natayda idi indatagda ti apuy a sabali iti sango ni Jehova.
Ket dagiti nabilang idi cadacuada dua pulo ket tallo a ribuda, tunggal lalaki nga agtawen manipud iti maysa a bulan ken agpangato; ta isuda saanda a naibilang idi cadagiti annac ti Israel a gapu ta awan ti tawid a naited cadacuada cadagiti annac ti Israel.
Dagitoy dagiti binilang da Moises ken Eleazar a padi isuda a nagbilang cadagiti annac ti Israel iti tantanap ti Moab nga abay ti Jordan idiay Jerico.
Ngem amin cadagitoy awan idi ti maysa a lalaki cadacuada cadagidi binilang da Moises ken Aaron a padi; isuda a nangbilang cadagiti annac ti Israel idiay let-ang ti Sinai.
Ta ni Jehova sinaona cadacuada, Isuda dinto bumurong a matayda idiay let-ang 
ket awan ti maysa a lalaki a natda cadacuada malacsid ni Caleb, nga anac ni Jefone, ken Josue nga anac ni Nun.
Dagiti annac a babai ni Salfaad
Immadanida ngarud dagiti annac a babbai ni Salfaad, nga anac a lalaki ni Hefer, nga anac a lalaki ni Galaad, nga anac a lalaki ni Maquir, nga anac a lalaki ni Manases, iti familia ni Manases nga anac a lalaki ni Jose; ket dagitoy ti nagnagan dagiti annacna a babbai; da Maala, Noa, ken Hogla ken Milca, ken Tirsa.
Ket nagyanda iti sango ni Moises, ken sango ni Eleazar a padi, ken sango dagiti pangpangolo ken amin a gimong, iti ruangan ti tolda ti gimong, a kinunada,
Ni amami natay iti let-ang, ket isu awan idi cadagiti buyot a naguummong a maicaniwas ken Jehova a kinatipon ti buyot ni Core: ngem isu natay iti basolna met laeng; ket isu awan annacna a lallaki.
Apayapay a maiccat coma ti nagan ni amami cadagiti familiana, 
gapu ta isu awan ti annacna a lallaki
Iccannacami iti pakipagtagicuaanmi cadagiti cacabsat ni amami.
Ket ni Moises impanna ti panggepda iti sango ni Jehova.
Ket ni Jehova nagsao ken Moises, a kinunana,
Dagiti annac a babbai ni Salfaad nalinteg ti saoenda: itedmonto a di bumurong cadacuada iti pakipagtagicuaanda a tawid cadagiti cacabsat ni amada, ket ipaallawatmo cadacuada ti tawiden ni amada.
Ket ibagam cadagiti annac ti Israel, a cunam, No ti maysa a lalaki matay ket awan anacna a lalaki, ipaallawatmo ngarud ti tawidna iti anacna a babai.
Ket no awan ti anacna a babai, itedyonto ngarud ti tawidna cadagiti cacabsatna.
Ket no awan ti cacabsatna, itedyonto ngarud ti tawidna cadagiti cacabsat ni amana.
Ket no ti amana awan cacabsatna, itedyonto ngarud ti tawidna iti cabagianna a caasitgan kencuana iti familiana, ket isu ti agtagicuanto: ket daytoyto ti pagalagadan ken bilin cadagiti annac ti Israel, cas imbilin ni Jehova ken Moises.
Ket ni Jehova kinunana ken Moises, Sumang-atca iti daytoy a bantay ti Abarim, ket kitaem ti daga nga intedco cadagiti annac ti Israel.
Ket no makitamon, sica makitiponcanto iti ilim, cas ken Aaron a cabsatmo a nakitipon idi:
Ta dacayo nagsungitcayo iti saoc idiay let-ang ti Zin, iti pannakisusic ti gimong, tapno santificarendac coma cadagidiay dandanum iti sango dagiti matada. (Dagitoy isuda dagiti dandanum ti Meriba ti Cades iti let-ang ti Zin.)
Ket ni Moises nakisao ken Jehova, a kinunana,
Ni Jehova a Dios dagiti espiritu ti amin a lasag mangdutoc coma iti maysa a lalaki nga agpangolo iti gimong,
A rumuar iti sangoda ken sumrec iti sangoda, ken mangiruar cadacuada ken mangiserrec cadacuada, tapno ti gimong ni Jehova saan coma a cas cadagiti carcarnero nga awan pastorda.
Ket ni Jehova nagsao ken Moises, Alaem kenca ni Josue, nga anac a lalaki ni Nun, a maysa a lalaki nga addaan ti Espiritu, ket ipataymo ta imam kencuana;
Ket idatagmo iti sango ni Eleazar a padi, ken iti sango ti dagup ti gimong; ket itedmo kencuana ti maysa nga annongen iti sangoda.
Ket isaadmo ti tan-ocmo kencuana, tapno ti dagup ti gimong dagiti annac ti Israel agtulnogda.
Ket isu agyanto iti sango ni Eleazar a padi, isu nga agintuudto maipuon kencuana iti panangipato ti Urim iti sango ni Jehova: iti panagsaona rumuardanto, ket iti panagsaona sumrecdanto, isu man ken amin nga annac ti Israel agraman kencuana, nga amin met laeng ti gimong.
Ket adtoy, inaramidna cas ti imbilin ni Jehova, kencuana: ket isu innalana ni Josue ket impanna iti sango ni Eleazar a padi, ken iti sango ti dagup ti gimong:
Ket impatayna kencuana dagiti im-imana, ket intedna kencuana ti maysa a panagannong, cas panaibaga ni Jehova iti pannacaaramat ni Moises.
Linlinteg cadagiti datdaton a nadumaduma.
Ket ni Jehova nakisao ken Moises, a kinunana,
Ibilinmo cadagiti annac ti Israel, ket saoem cadacuada, Ti panagdaton caniac ti tinapayco a maipaay cadagiti datdaton caniac a maaramid iti apuy, a nabanglo a sayamusom caniac, tungpalenyonto nga idaton ida caniac iti rebbengna nga aldawda.
Ket sica cunamto cadacuada, Daytoy ti daton a maaramid iti apuy nga irucbabyonto ken Jehova; corcordero a lallaki nga apagtawen, nga awan pilawda, dua iti inaldaw-aldaw iti maipaay a maysa a daton a mapuuran a cancanayon.
Ti maysa a cordero idatonmonto iti bigat, ket ti caduana idatonmonto iti sumipnget.
Ken apagcasangapulo ti maysa nga efa ti namayecmec nga harina, a maipaay a daton a macan, a nagamayan iti apagcapat ti maysa nga hin a lana a naladdit.
Daytoy ti maysa a daton a mapuuran a cancanayon, a naibilin idiay bantay Sinai, maipaay a nabanglo a sayamusom, maysa a daton a maaramid iti apuy ken Jehova.
Ket ti daton a mainum maysanto nga apagcapat ti maysa a hin a nayon ti maysa a cordero: iti nasantoan a disso, ibucbucmonto ti maysa a daton a mainum a naingel a mainum ken Jehova.
Ket ti maysa a cordero idatonmonto iti sumipnget: cas iti daton a macan iti bigat, ken cas ti datonna a mainum, idatonmonto, a maysa a daton a maaramid iti apuy, a maysa a nabanglo a sayamusom ken Jehova.
Ket iti aldaw a panaginana, dua a cordero a lallaki a tumawenen, nga awan ti pilawda, ken dua nga apagcapullo ti maysa nga efa ti namayecmec nga harina a maipaay a daton a macan, a nagamayan iti lana, ken iti daton a mainum a nayonna:
Daytoy isu ti daton a mapuuran iti tunggal aldaw a panaginana, sabali laeng ti daton a cancanayon a mapuuran, ken iti daton a mainum.
Ket cadagiti pangrugian dagiti bulbulanyo, mangidatagcayto iti maysa a daton a mapuuran ken Jehova; dua a bumbumaro a vaca, ken maysa a carnero a lalaki, pito a cordero a lallaki a maysa ti tawenda, nga awan ti pilawda;
Ken tallo nga apagcasangapullo ti maysa nga efa ti namayecmec nga harina, a daton a macan a nalaocan iti lana, a nayon ti tunggal bumaro a vaca; ken dua nga apagcapullo ti namayecmec nga harina, nga agservi a daton a macan a nalaocan iti lana, a nayon ti maysa a carnero a lalaki:
Ken maysa nga apagcapullo ti namayecmec nga harina a nagamayan iti lana, nga agservi a daton a macan, a nayon ti tunggal cordero; a maipaay a daton a mapuuran a nabanglo a sayamusom, maysa a daton a maaramid iti apuy ken Jehova.
Ket dagiti datdatonda a mainum isudanto ti guddua ti maysa nga hin ti arac, a nayon ti maysa a bumaro a vaca, ken ti apagcatlo ti maysa nga hin a nayon ti maysa a carnero, ken ti apagcapat ti maysa nga hin a nayon ti maysa a cordero: daytoy isu ti daton a mapuuran iti tunggal bulan iti isu-amin a bulbulan ti tinawen.
Ket maysa a calding a lalaki nga agservi a daton gapu iti basol ken Jehova; isu ti maidatonto, sabali laeng ti daton a mapuuran a cancanayon, ken ti datonna a mainum.
Ket iti umuna a bulan, iti maicasangapulo ket uppat nga aldaw ti bulan isu ti pascua ni Jehova.
Ket iti maicasangapulo ket lima nga aldaw ti daytoy a bulan isunto ti maysa a fiesta: cadagiti pito nga aldaw, tinapay nga awan levadurada ti macanto.
Iti umuna nga aldaw isu ti nasantoan a panaguummong; dicay agaramidto ti trabajo a panggedan;
Ngem mangirucbabcayto iti maysa a daton a maaramid iti apuy, a daton a mapuuran ken Jehova: dua a bumbumaro a vaca, ken maysa a carnero a lalaki, ken pito a cordero a lallaki nga apagtawen: addadanto cadacayo nga awan ti pacapilawanda:
Ket ti datonda a macan, namayecmec nga harina nga nagamayan iti lana: tallo nga apagcapullo idatonyonto a nayon ti maysa a vaca, ken dua nga apagcapullo a nayon ti carnero;
Maysa nga apagcapullo ti idatonmonto a nayon ti tunggal cordero cadagiti pito a cordero:
Ken maysa a calding a lalaki nga agservi a daton gapu iti basol, tapno aramidenyo ti pacaabbonganyo.
Dacayo idatagyonto dagitoy, sabali laeng ti daton a mapuuran iti bigat, nga isu ti maipaay a daton a mapuuran a cancanayon.
Cas mayalagad itoy inaldaw nga idatonyonto iti pito nga aldaw ti tinapay a daton a maaramid iti apuy, a nabanglo a sayamusom ken Jehova: maidatonto a sangcasabali laeng ti cancanayon a daton a mapuuran, ken ti datonna a mainum.
Ket iti maicapito nga aldaw, addanto maysa a nasantoan a panaguummongyo; dicayto agaramid iti trabajo a panggedan.
Casta met iti aldaw ti umuna a bungbunga, no idatagyo ti daton a macan ken Jehova, iti fiestayo iti lawlawas, addanto maysa a nasantoan a panaguummongyo; dicayto agaramid iti trabajo a panggedan;
Ngem ipaayyonto ti maysa a daton a mapuuran, a nabanglo a sayamusom ken Jehova; dua a bumbumaro a vaca, maysa a carnero a lalaki, pito a cordero a lallaki a maysa ti tawendan;
Ken ti datonda a macan, ti namayecmec nga harina a nalaocan iti lana, tallo nga apagcapullo a nayon ti tunggal vaca, dua nga apagcapullo a nayon ti maysa a carnero a lalaki,
Maysa nga apagcapullo a nayon ti tunggal maysa a cordero cadagiti pito a cordero;
Maysa a calding a lalaki nga aramiden a pacaabonganyo.
Sabali laeng ti cancanayon a daton a mapuuran, ken ti datonna a macan, ipaayyonto ida (alaenyonto ida nga awan ti pamilawan), ken dagiti datdatonda a mainum.
Ket iti maicapito a bulan, iti umuna nga aldaw ti bulan, addanto maysa a nasantoan a panaguummongyo; dicayto agaramid iti trabajo a panggedan isu ti maysa nga aldaw a panagaweng dagiti tangguyob cadacayo.
Ket idatagyonto ti maysa a daton a mapuuran a maipaay a nabanglo a sayamusom ken Jehova, maysa a bumaro a vaca, maysa a carnero a lalaki, pito a cordero a lallaki a maysa ti tawenda, nga awan ti pilawda:
Ket ti datonda a macan, namayecmec nga harina a nagamayan iti lana, tallo nga apagcapullo a nayon ti vaca, dua nga apagcapullo a nayon ti carnero.
Ken maysa nga apagcapullo a nayon ti tunggal cordero cadagiti pito a cordero;
Ken maysa a calding a lalaki a maipaay a daton gapu iti basol, tapno aramiden a pacaabbonganyo.
Sabali laeng ti daton a mapuuran iti baro a bulan, ken ti datonna a macan, ken ti cancanayon a daton a mapuuran ken ti datonna a macan, ken dagiti datdatonda a mainum, cas mayannurot iti alagadenda, a maipaay a nabanglo a sayamusom, maysa a daton a maaramid iti apuy ken Jehova.
Ket iti maicasangapullo nga aldaw ti daytoy maicapito a bulan, addanto maysa a nasantoan a panaguummongyo; ket agladingitto dagiti cararuayo; dicayto agaramid iti uray ania a pagbannogan;
Ngem mangipaaycayto iti maysa a daton a mapuuran ken Jehova, a maipaay a nabanglo a sayamusom; maysa a bumaro a vaca, maysa a carnero a lalaki, pito a cordero a lallaki nga apagtawenda, isuda awanto cadacayo ti pacapilawanda;
Ket ti datonda a macan, namayecmec nga harina a nagamayan iti lana, tallo nga apagcapullo a nayon ti vaca, dua nga apagcapullo a nayon ti carnero,
Maysa nga apagcapullo a nayon ti tunggal cordero cadagiti pito a cordero;
Maysa a calding a lalaki a maipaay a daton gapu iti basol; sabali laeng ti daton gapu iti basol ti pannacaabbong, ket ti daton mapuuran a cancanayon, ken ti datonna a macan, ken dagiti datdatonda a mainum.
Ket iti maicasangapullo ket lima nga aldaw ti maicapito a bulan, addanto maysa a nasantoan a panaguummongyo; dicayto aramiden ti nadagsen a panagbannog, ket ngilinenyonto ti maysa a fiesta ken Jehova cadagiti pito nga aldaw:
Ket ipaayyonto ti maysa a daton a mapuuran, a maysa a daton a maaramid iti apuy, a nabanglo a sayamusom ken Jehova; sangapulo ket tallo a bumbumaro a vaca, dua a carnero a lallaki, sangapulo ket uppat a cordero a lallaki a maysa ti tawenda; isuda awanto ti pilawda.
Ket ti datonda a macan, namayecmec nga harina a nagamayan iti lana, tallo nga apagcapullo a nayon ti tunggal vaca cadagiti sangapulo ket tallo a vaca, dua nga apagcapullo a nayon ti tunggal carnero cadagiti dua a carnero.
Ken maysa nga apagcapullo a nayon ti tunggal cordero cadagiti sangapulo ket uppat a cordero:
Ken maysa a calding a lalaki a maipaay a daton gapu ti basol; sabali laeng ti cancanayon a daton a mapuuran, ti datonna a macan, ken ti datonna a mainum.
Ket iti maicadua nga aldaw idatagyonto ti sangapulo ket dua a bumbumaro a vaca, dua a carnero a lallaki, sangapulo ket uppat a cordero a lallaki a maysa ti tawenda, nga awan ti pilawda.
Ket ti datonda a macan, ken dagiti datdatonda a mainum a nayon dagiti vacvaca, nayon dagiti carcarnero, ken nayon dagiti corcordero, cas mayannurot iti bilangda, a mayalubog iti alagadenda:
Ken ti maysa a calding a lalaki a maipaay a daton gapu iti basol; sabali laeng ti cancanayon a daton a mapuuran, ken datonna a macan ken datonda a mainum.
Ket iti maicatlo nga aldaw, sangapulo ket maysa a bumbumaro a vaca, dua a carnero a lallaki, sangapulo ket uppat a cordero a lallaki nga agtawen iti maysa, nga awan ti pilawda;
Ken ti datonda a macan, ken datdatonda a mainum, a nayon dagiti vacvaca, a nayon dagiti carcarnero, ken nayon dagiti corcordero, cas mayannurot iti bilangda a mayalubog iti alagaden:
Ken maysa a calding a lalaki a maipaay a daton gapu iti basol; sabali laeng ti daton a mapuuran a cancanayon, ken datonna a macan, ken ti datonna a mainum.
Ket iti maicapat nga aldaw, sangapulo a bumbumaro a vaca, dua a carnero a lallaki, sangapulo ket uppat a cordero a lallaki a maysa ti tawenda, nga awan ti pilawda:
Ti datonda a macan, ken datdatonda a mainum a nayon dagiti vacvaca, a nayon dagiti carcarnero, ken nayon dagiti corcordero, cas mayannurot iti bilangda a mayalubog iti alagaden:
Ken ti maysa a calding a lalaki a maysa a daton gapu iti basol; sabali laeng ti cancanayon a daton a mapuuran, ti datonna a macan ken ti datonna a mainum.
Ket iti maicalima nga aldaw, siam a bumbumaro a vaca, dua a carnero a lallaki a maysa ti tawenda, nga awan ti pilawda;
Ken ti datonda a macan, ken datdatonda a mainum a nayon dagiti vacvaca, a nayon dagiti carcarnero, ken nayon dagiti corcordero, a mayannurot iti bilangda, a mayalubog iti alagaden:
Ken maysa a calding a lalaki a daton gapu iti basol; sabali laeng ti cancanayon a daton a mapuuran ken ti datonna a macan, ken ti datonna a mainum.
Ket iti maicanem nga aldaw, walo a bumbumaro a vaca, dua a carnero a lallaki, sangapulo ket uppat a cordero a lallaki a maysa ti tawenda nga awan ti pilawda:
Ken ti datonda a macan, ken datdatonda a mainum a nayon dagiti vacvaca, nayon dagiti carcarnero, ken nayon dagiti corcordero, cas mayannurot iti bilangda a mayalubog iti alagaden:
Ken maysa a calding a lalaki a daton gapu iti basol; sabali laeng ti daton a mapuuran a cancanayon, ti datonna a macan, ken ti datonna a mainum.
Ket iti maicapito nga aldaw, pito a bumbumaro a vaca, dua a carnero a lallaki, sangapulo ket uppat a cordero a lallaki a tumawenen nga awan ti pilawda:
Ken ti datonda a macan, ken dagiti datdatonda a mainum, a nayon dagiti vacvaca, nayon dagiti carcarnero, ken nayon dagiti corcordero, cas mayannurot iti bilangda a mayalubog iti alagaden:
Ken maysa a calding a lalaki a daton gapu iti basol; sabali laeng ti cancanayon a daton a mapuuran, ti datonna a macan, ken datonna a mainum.
Ket iti maicawalo nga aldaw addanto maysa a gimong a nadaeg; dacayo dicayto agaramid iti trabajo a panggedan;
Ngem ipaayyonto ti maysa a mapuuran, maysa a daton a maaramid iti apuy, a nabanglo a sayamusom ken Jehova: maysa a lalaki a vaca, maysa a carnero a lalaki, pito a cordero a lallaki, a tumawendan nga awan ti pilawda:
Ti datonda a macan ken dagiti datonda a mainum a nayon ti vaca, nayon ti carnero a lalaki, ken nayon dagiti corcordero, mayannurotdanto iti bilangda, a mayalubog iti alagaden:
Ken maysa a calding a lalaki a daton gapu iti basol; sabali laeng ti cancanayon a daton a mapuuran, ken ti daton a macan, ken datonna a mainum.
Dagitoy ti ipaayyonto ken Jehova cadagiti natudingan a fifiestayo sabali laeng dagiti carcariyo, ken dagiti datdaton ti sibubulos a nakemyo, a mapuuran, ken maipaay a datdatonyo a macan, ken maipaay a datdatonyo a mainum, ken maipaay cadagiti datdatonyo iti cappia.
Ket ni Moises imbagana cadagiti annac ti Israel cas mayannurot iti amin nga imbilin ni Jehova ken Moises.
Ti linlinteg cadagiti carcari.
Ket ni Moises nakisao cadagiti pangpangolo dagiti capcaputotan dagiti annac ti Israel, a kinunana, Daytoy ti imbilin ni Jehova.
No ti maysa a tao mangipaay iti maysa a cari ken Jehova, wenno ipanecnecna iti sapata ti panangisinggalutna iti cararuana iti maysa, a singgalut, dinanto labsingen ti saona: aramidennanto cas mayanatup iti amin nga agaon iti ngiwatna.
Casta met ti maysa a babai no ipaayna ti maysa a cari ken Jehova, ket isinggalutna ti bagina iti maysa a singgalut, idinto nga adda iti balay ni amana iti kinaubingna,
Ket mangngeg ni amana ti carina, ken ti singgalut a nangisinggalutanna iti cararuana, ket ni amana nagulimec kencuana: no casta amin a carina matungpalto, tunggal singgalutna a nangisinggalutanna iti cararuana mapasingkedanto.
Ngem no ni amana tubngarenna iti aldaw a pannacangngegna: awan cadagiti carina, wenno singgalutna a nangisinggalutanna iti cararuana, ti mapasingkedanto: ket ni Jehova pacawanennanto, gapu ta pawilan ni amana.
Ngem no ti babai maasawaan iti caadda kencuana dagiti carina, wenno ti napasindayag a balicas dagiti bibigna, a nangisinggalutanna iti cararuana;
Ket ti asawana agdengdengngeg ket agulimec kencuana iti aldaw a pannacangngegna: no casta dagiti carcarina mapatuloydanto, ket dagiti singgalutna a nangisinggalutanna iti cararuana matungpalto.
Ngem no ti asawana a lalaki iparitna kencuana iti aldaw a pannacangngegna; no casta paubbawennanto ti cari nga inaramid ti babai ken ti napasindayag a balicas dagiti bibigna, a nangisinggalutanna iti cararuana: ket ni Jehova pacawanennanto.
Ngem ti cari ti maysa a balo a babai wenno ti nakisina, pudno a tunggal maysa a nangisinggalutanna iti cararuana mapatalgedanto kencuana.
Ngem no ti babai nagcari iti balay ni asawana, wenno insinggalutna ti cararuana, iti singgalut a sinapataan,
Ket ni asawana nangngegna, ket nagulimec kencuana, ket saanna a pinaritan; no casta amin dagiti carcarina mapatuloyto, ken tunggal singgalut a nacaisinggalutan ti cararuana mapatuloyto.
Ngem no ni asawana inucasna ida ken inucasanna iti aldaw a pannacangngegna; uray ania ngarud a nagtaud cadagiti bibigna a maipapan cadagiti carcarina, wenno maipapan ti nacaisinggalutan ti cararuana, dinto agpatuloy: ni asawana inucasna ida; ket ni Jehova pacawanennanto.
Tunggal cari ken tunggal insapata a singgalut tapno agladingit ti cararua, ni asawana a lalaki mabalinna a patalgedan, wenno ni asawana a lalaki mabalinna a ucasen.
Ngem no ni lalaki nga asawana cancanayon nga agulimec kencuana iti inaldawaldaw; no casta patalgedanna amin a carcari ti babai, wenno amin a singgalut nga adda kencuana: isu pinatalgedanna ida, gapu ta nagulimec kencuana iti aldaw a pannacangngegna cadagita.
Ngem no ucasenna ida, ken saawenna calpasan ti pannacangngegna cadagita; no casta isu ti mangawitto iti kinadakes ti babai.
Dagitoy isuda ti al-alagaden nga imbilin ni Jehova ken Moises, agpaay iti lalaki ken iti asawana, iti ama ken iti anac a babai, iti kinaubingna ti balay ni amana.
Ket ni Jehova nakisao ken Moises, a kinunana,
Pagibalsem dagiti annac ti Israel cadagiti Madianitas: ti calpasanna maitiponcanto cadagidi cacabagiam.
Ket ni Moises imbagana iti ili, a kinunana, Pagigamenyo ti dadduma a lallaki cadacayo a maipaay iti gubat, ta incayo a maibusor iti Madian.
Cadagiti amin caputotan ti Israel ibaonyonto iti gubat ti sangaribu iti tunggal caputotan.
Iti casta naipan cadagiti rinibribu a Israel ti sangaribu iti tunggal caputotan, sangapulo ket dua a ribu ti nagigam a maipaay iti gubat.
Ket ni Moises imbaonna ida a makigubat, ti sangaribu iti tunggal caputotan, isuda ken ni Finees nga anac a lalaki ni Eleazar a padi, ti mapan iti gubat, nga incuyogda dagiti vasvaso ti santuario, ken dagiti tangguyob cadagiti im-imada nga agservi a pamagariwawa.
Ket isuda nakigubatda a nakibusor iti Madian, cas imbilin ni Jehova ken Moises: ket pinatayda amin a lallaki.
Ket pinatayda dagiti ar-ari ti Madian a nairaman cadagiti pinatayda; ni Evi, ken ni Recem, ken ni Zur, ken ni Hur, ken ni Reba, ti lima nga ar-ari ti Madian: ni Balaam met nga anac a lalaki ni Beor pinatayda iti igam.
Ket dagiti annac ti Israel innalada a kinayawan dagiti babbai iti Madian ken dagiti babassitda; ket amin nga an-animalda ken amin a pangpangenda, ken amin a sansanicuada, innalada a samsam.
Ket amin dagiti il-ilida cadagiti disdisso a nagnaedanda, ken amin a nagpacpacarsuanda, pinuuranda, iti apuy.
Ket innalada amin a samsam ken amin a nacayawan, tao man ken animal.
Ket impanda dagiti cayawda, ken ti natucmaan, ken ti samsam iti yan da Moises ken Eleazar a padi, ken iti yan ti gimong dagiti annac ti Israel, iti yan ti pacarso iti tantanap ti Moab, nga adda iti abay ti Jordan sadi Jerico.
Ket ni Moises, ken ni Eleazar a padi, ken amin dagiti pangpangoloen ti gimong, napanda sinabat ida iti ruar ti pacarso.
Ket ni Moises nagunget cadagiti turturayen ti buyot, a capcapitan dagiti rinibribu, ken capcapitan dagiti ginasut, a naggapu iti panagservi iti gubat.
Ket ni Moises kinunana cadacuada, Biniagyo met la amin a babai?
Adtoy, dagitoy ti nacaaramidan ti salungasing dagiti annac ti Israel, a maicaniwas ken Jehova, gapu iti ballaag ni Balaam, iti panggep ni Peor, ket isu ti gapuna ti caadda idi ti angol iti gimong ni Jehova.
Ita ngarud, patayenyo amin a lallaki cadagiti ub-ubbing, ken patayenyo amin a babbai a nacaammo iti lalaki iti pannakicaiddana kencuana.
Ngem dagup amin a babbai nga ub-ubbing, a dina pay naramanan ti lalaki iti pinnakicaidda kencuana, biagenyo ida cadacayo.
Ket agtaengcayo iti ruar ti pacarso iti pito nga aldaw: siasinoman a nacapatay iti siasinoman a tao ken siasinoman a simmagid iti napapatay, dalusanyo dagiti bagbagiyo iti maicatlo, ken iti maicapito nga aldaw, dacayo ken dagiti kinayawanyo.
Ket ti maipapan iti tunggal pagan-anay, ken amin a naaramid iti lalat, ken amin a naaramid iti dutdut ti calding, ken amin a naaramid iti cayo, dalusanyo dagiti bagbagiyo.
Ket ni Eleazar a padi kinunana cadagiti lallaki ti gubat, a napan iti gubatan, Daytoy ti alagaden ti linteg nga ni Jehova imbilinna ken Moises:
Ngem ti balitoc, ken ti pirac, ti suer, ti landoc, ti estano, ken ti buli,
Amin a di marunaw iti apuy, pailabasyonto iti apuy, ket nadalusto; nupay casta madalusanto iti danum ti kinarugit, ket amin a marunaw iti apuy, isawsawyonto iti danum.
Ket dacayo labaanyonto dagiti pagan-anayyo iti maicapito nga aldaw, ket nadaluscayto, ket iti calpasanna sumreccayto iti pacarso.
Ket ni Jehova nagsao ken Moises, a kinunana,
Alaenyo ti dagup ti samsam a naalayo, tao man ken animal, sica ken ni Eleazar a padi, ken dagiti pangpangoloen ti balbalay dagiti amma ti gimong:
Ket binglayenyo ti samsam iti agcadua nga apag: cadagiti lallaki a nasursuroan iti gubat, a rimmuar iti bacal, ken iti dagup ti gimong:
Ket mangituyangcayo iti maysa a buis ken Jehova cadagiti lalaki ti gubat a rimmuar a nakibacal: maysa a cararua iti lima gasut, agpadpadada dagiti tattao ken dagiti vacvaca a lallaki, ken dagiti as-asno, ken dagiti pangpangen.
Alaem iti daytoy ti caguddua, ket itedmo ken Eleazar a padi a maipaay a daton a maitayag ken Jehova.
Ket iti caguddua a biang dagiti annac ti Israel, alaemto ti maysa iti tunggal limapulo cadagiti tattao, cadagiti vacvaca, cadagiti as-asno, ken cadagiti pangen, a cadagiti met laeng amin nga an-animal, ket itedmo ida cadagiti Levitas, a mangsalimetmet ti panagannong iti tabernaculo ni Jehova.
Ket ni Moises ken ni Eleazar a padi inaramidda ti cas imbilin ni Jehova ken Moises.
Ita ti natucmaan, malacsid ti maisuroc a samsam nga innala dagiti lallaki ti gubat, innem a gasut pito pulo, ket lima a ribu a carcarnero,
Ken pitopulo ket dua a ribu a vacvaca,
Ken innem a pulo ket maysa a ribu nga as-asno,
Ken tallopulo ket dua a ribu a tattao a dagup dagiti babbai a di nacaammo iti lalaki iti pannakicaddana kencuana.
Ket ti guddua nga isu ti binglay dagiti rimmuar iti gubat, ti bilangda isu ti tallo gasut tallopulo ket pito a ribu, ken limagasut a carcarnero:
Ket ti carcarnero a buis ken Jehova, innem a gasut ket pitopulo ket lima.
Ket dagiti vacvaca, tallopulo ket innem a ribu; cadagitoy, pitopulo ket dua ti buis ken Jehova.
Ket dagiti as-asno tallopulo a ribu ket limagasut; cadagitoy, innem a pulo ket maysa ti buis ken Jehova.
Ket dagiti tattao sangapulo ket innem a ribu; cadacuada, tallopulo ket dua a tattao ti buis ken Jehova.
Ket ni Moises intedna ken Eleazar a padi ti buis a daton a maitayag ken Jehova, cas imbilin ni Jehova ken Moises.
Ket iti caguddua a biang dagiti annac ti Israel, nga inlasin ni Moises cadagiti lallaki a nakigubat,
(Ita ti caguddua a bagi ti gimong, tallogasut tallopulo ket pito a ribu ken lima gasut a carcarnero,
Ken tallopulo ket innem a ribu a vacvaca,
Ken tallopulo a ribu ken lima gasut nga as-asno,
Ken sangapulo ket innem a ribu a tattao)
A iti caguddua met laeng a biang dagiti annac ti Israel, innala ni Moises ti maysa iti tunggal limapulo, tao man ken animal, ket intedna ida cadagiti Levitas a mangaywan ti panagannong iti tabernaculo ni Jehova; cas imbilin ni Jehova ken Moises.
Ket dagiti agtuturay a nagturay cadagiti rinibu a buyot, dagiti capcapitan ti rinibu, ken dagiti capcapitan dagiti ginasut immasidegda ken Moises.
Ket kinunada ken Moises, Dagiti ad-adipenmo innalada ti bilang dagiti lallaki a makigubat nga adda iti babaen ti panagbilinmi, ket awan agcurang a maysa a tao cadacami.
Ket inyegmi ti daton ken Jehova a tunggal maysa a tao nagun-odanna nga al-alicamen a balitoc, cawcawar, ken pulpulceras, singsingsing a pagmarca, ar-aritos, ken cucuentas, tapno aramiden a pannacaabbong ti cararuami iti sango ni Jehova.
Ket ni Moises ken ni Eleazar a padi inawatda cadacuada ti balitoc nga isu dagiti napanday nga al-alicamen.
Ket amin a balitoc ti daton a maitayag nga indatagda ken Jehova, iti cucua dagiti capcapitan ti rinibu, ken dagiti capcapitan dagiti ginasgasut, sangapulo ket innem a ribu, pito a gasut ket lima pulo a siclo.
(Ta dagiti lallaki ti gubat nagsamsamda, tumunggal maysa iti agpaay kencuana.)
Ket ni Moises ken ni Eleazar a padi inawatda ti balitoc cadagiti capcapitan dagiti rinibribu ken ginasgasut, ket inyegda iti tolda ti gimong a maysa a panglaglagipan a maipaay cadagiti annac ti Israel iti sango ni Jehova.
Ni Ruben ken ni Gad ken ti guddua ti caputotan ni Manases pagtaenganda ti Galaad.
Ita dagiti annac ni Ruben ken dagiti annac ni Gad addaanda idi iti nagpaiduma a caadu nga an-animal: ket idi nakitada ti daga a Jazer, ken ti daga a Galaad, nga adtoy, lugar idi a maysa a maipaay iti an-animal;
Dagiti annac ni Gad ken dagiti annac ni Ruben immayda ket nakisaoda cada Moises ken Eleazar a padi, ken cadagiti pangpangoloen ti gimong, a kinunada,
Ti Atarot ken ti Dibon ken ti Jazer ken ti Nimra, ken ti Hesbon ken ti Eleale, ken ti saban ken ti Nabo, ken ti Beon.
Ti daga a ni Jehova dinadaelna iti sango ti gimong ti Israel, isu ti maysa a daga a tumutop iti animal, ket dagiti ad-adipenmo adda an-animalda.
Ket isuda kinunada, No nasaracanmi coma ti parabur iti imatangmo, ipalubosmo coma a maited daytoy a daga cadagiti ad-adipenmo a maysa a tagicuaenda, ta dinacami ipan iti ballasiw ti Jordan.
Ket ni Moises kinunana cadagiti annac ni Gad ken cadagiti annac ni Ruben, Mapanto dagiti cacabsatyo iti gubat, ket dacayo agtutugawcayto ditoy?
Ket ania ti gapuna a pagtacrotenyo ti puso dagiti annac ti Israel a mapan iti daga nga inted cadacuada ni Jehova?
Castoy ti inaramid dagiti ammayo idi imbaonco ida nanipud Cades-barnea a mangkita iti daga.
Ta idi simmang-atda iti lobong ti Escol, ket nakitada ti daga, pinatacrotda ti puso dagiti annac ti Israel, tapno dida sumrec iti daga nga inted cadacuada ni Jehova.
Ket ti unget ni Jehova simged iti daydi nga aldaw ket insapatana, a kinunana,
Pudno nga awan cadagiti tattao a naggapu sadi Egipto manipud agtawen iti duapulo ken agpangato, ti macakitanto iti daga nga insapatac ken Abraham, Isaac ken Jacob; gapu ta saanda a simmurot a naananay caniac:
Malacsid ni Caleb nga anac a lalaki ni Jefone a Cenezeo, ken ni Josue nga anac a lalaki ni Nun, gapu ta sinurotda a naananay ni Jehova.
Ket ti pungtot ni Jehova simged a naibusor iti Israel, ket inaramidna ida nga agpagnapagna nga agalla-alla iti let-ang itu uppat a pulo a tawen, nga inggana iti di-naibus ti amin a caputotan a nagaramid iti dakes iti sango ni Jehova.
Ket, adtoy, dacayo timmacdercayo a sono dagiti ammayo, a maysa a nayon dagiti managbasol a tattao, tapno degdeganyo ti nacaro nga unget ni Jehova iti Israel.
Tanno simmiasicay kencuana, isu baybay-an nanto manen ida iti let-ang; ket dacayo dadaelenyonto amin daytoy nga ili.
Ket isuda immasidegda kencuana, ket kinunada, Mamangoncamto ditoy iti pagap-aponan dagiti an-animalmi, ken cadagiti il-ili a maipaay cadagiti babassitmi:
Ngem no dacami sisasaganacamto laeng a siigam a mapan iti sangoanan ti Israel, inggana iti maiyegmi ida iti lugarda: ket dagiti babassitmi agtaengdanto cadagiti il-ili a nabacudan, maipuon cadagiti agnaed iti daga.
Dicamto agsubli cadagiti balbalaymi inggana iti di-agtagicua dagiti annac ti Israel, tumunggal maysa a tao, iti tawidna.
Ta dicamto makipagtawid cadacuada iti sabali a bangir ti Jordan ken sangoananna: gapu ta naibatang cadacami a tawidmi daytoy bangir a dayaen ti Jordan.
Ket ni Moises kinunana cadacuada, No aramidenyonto daytoy, no agigamcayto tapno incayo iti sangoanan ni Jehova a makigubat,
Ket tunggal tao a nagigam cadacayo lasatennanto ti Jordan iti sango ni Jehova, agingga iti dina mapacsiat dagiti cabcabusorna iti sangoananna,
Ket ti daga maiturayanto iti sangoanan ni Jehova: iti calpasanna, agsublicayto ket awanto ti basolyo ken Jehova ken iti Israel; ket daytoy a daga cucuayonto a pagtagicuaan iti sango ni Jehova.
Ngem no dicayto aramiden ti casta, adtoy, macabasolcayo ken Jehova: ket dinto bumurong a ti basolyo sarakennacayto.
Mamangoncayo cadagiti il-ili a maipaay cadagiti babassityo, ken pagapaponan dagiti carcarneroyo; ket aramidenyonto dagidiay a nagaon iti ngiwatyo.
Ket dagiti annac ni Gad, ken dagiti annac ni Ruben nakisaoda ken Moises, a kinunada, Dagiti ad-adipenmo aramidendanto ti cas ibilin ti apoc.
Dagiti annacmi a babassit, assawami, dagiti pangpangenmi ken ar-arbanmi agyandanto cadagiti il-ili ti Galaad:
Ngem dagiti ad-adipenmo, tunggal lalaki a nagigam a makigubat, agballasiwdanto iti sangoanan ni Jehova, tapno makibacalda cas sao ni apoc.
Casta ti panangited ni Moises iti bilin a maipapan cadacuada ken Eleazar a padi, ken ni Josue nga anac a lalaki ni Nun, ken cadagiti pangpangolo dagiti balbalay dagiti amma dagiti capcaputotan dagiti annac ti Israel.
Ket ni Moises sinaona cadacuada, No dagiti annac ni Gad ken dagiti annac ni Ruben makipagbaliwdanto cadacayo iti Jordan, tunggal lalaki a nagigam tapno makibacal iti sangoanan ni Jehova, ket ti daga maparmecto iti sangoyo; no casta itedyonto cadacuada a tagicuaenda ti daga ti Galaad:
Ngem no isuda saandanto a makipagbaliw cadacayo a nagigam, makipagtagicuadanto cadacayo iti daga a Canaan.
Ket dagiti annac ni Gad ken dagiti annac ni Ruben simmungbatda, a kinunada, Cas ni Jehova sinaona cadagiti ad-adipenmo, casta ti aramidenminto.
Dacami bumallasiwcamto a siiigam iti sangoanan ni Jehova iti daga a Canaan, ket ti cucua a tawidmi mabatinto cadacami iti ballasiw ti Jordan.
Ket ni Moises intedna cadacuada, nga isuda dagiti annac ni Gad ken annac ni Ruben, ken iti caguddua ti caputotan ni Manases, nga anac ni Jose, ti pagarian ni Sehon, nga ari dagiti Amorreo, ken ti pagarian ni Og nga ari ti Basan, ti daga maisacup cadagiti il-ilina agraman bedbeddengda, a dagiti met laeng il-ilina ti daga a nailawlaw.
Ket dagiti annac ni Gad binangonda ti Dibon, ken Atarot, ken Aroer;
Ken ti Atrot-sofan, ken Jazer, ken ti Jogbaa;
Ken Bet-nimra, ken Betaran: dagiti il-ili a nasarikedkedan, ken pagaponan dagiti carcarnero.
Ket dagiti annac ni Ruben binangonda ti Hesebon, ken Eleale, ken Kiriataim;
Ken Nebo, ken Baal-meon, (dagiti nagnaganda nasuctanda), ken Sibma, ket binaliwanda ti nagnagan dagiti il-ili a binangonda.
Ket dagiti annac ni Maquir nga anac a lalaki ni Manases, napanda idiay Galaad, ket innalada, ket sinallinanda dagiti Amorreo a nagyan idiay.
Ket ni Moises intedna ti Galaad ken Maquir nga anac a lalaki ni Manases, ket isu nagnaed idiay.
Ket ni Jair nga anac a lalaki ni Manases napan ket innalana dagiti il-ili sadiay, ket ninaganda ida iti Havoth-jair.
Ket ni Noba napan ket innalana ti Kenat, ken dagiti purpurocna, ket ninaganna iti Noba cas ti naganna met laeng.
Dagitoy dagiti nagnagnaan dagiti annac ti Israel idi pimmanada iti daga nga Egipto iti binuyonbuyotda, babaen ti ima da Moises ken Aaron.
Ket ni Moises insuratna dagiti panagluluasda a mayannurot iti panagpagnapagnada gapu iti panagbilin idi ni Jehova: ket dagitoy dagiti barbariw-asda, a mayannurot cadagiti panagluluasda.
Ket isuda, nagluasda nanipud Rameses iti umuna a bulan, iti maicasangapulo ket lima nga aldaw ti umuna a bulan; iti bigat, calpasan ti pascua, dagiti annac ti Israel, pimmanawda agraman natayag nga ima, iti imatang ti isu-amin a taga Egipto,
Bayat a dagiti taga Egipto agiponponda idi cadagiti inauna nga annacda a dinadael ni Jehova iti nagtengngaanda; a ni Jehova inaramidna met ti panangocom cadagiti didiosda.
Ket dagiti annac ti Israel nagnada nanipud Rameses ket nagtoldada idiay Succot.
Ket nagluasda nanipud Succot, ket nagtoldada idiay Etam, nga adda iti pungto ti let-ang.
Ket nagluasda nanipud Etam ket nagsublida iti Pi-hahirot nga adda iti sango ti Baalsefon idi: ket nagtoldada iti sangoanan ti Migdol.
Ket nagluasda nanipud iti sango ti Pi-hahirot, ket linasatda ti tengnga ti baybay a simrecda iti let-ang; ket tallo nga al-aldaw ti pannagnada iti let-ang ti Etam, ket nagtoldada idiay Mara.
Ket nagluasda nanipud Mara, ket dimtengda iti Elim: ket idiay Elim adda sangapulo ket dua nga ub-ubbog ti danum ken pitopulo a palma, ket nagtoldada sadiay.
Ket nagluasda sadiay Elim, ket nagtoldada iti abay ti Baybay a Nalabaga.
Ket nagluasda nanipud Baybay a Nalabaga, ket nagtoldada iti let-ang ti Sin.
Ket nagluasda nanipud let-ang ti Sin ket nagtoldada idiay Dofia.
Ket nagluasda nanipud Dofia ket nagtoldada idiay Alus.
Ket nagluasda nanipud Alus, ket nagtoldada sadiay Refidim, idiay awan idi iti danum nga inumen dagiti tattao.
Ket nagluasda nanipud Refidim, ket nagtoldada iti let-ang ti Sinai.
Ket nagluasda nanipud let-ang ti Sinai, ket nagtoldada idiay Kibrot-hataava.
Ket nagluasda nanipud Kibrot-hataava, ket nagtoldada idiay Haserot.
Ket nagluasda nanipud Haserot, ket nagtoldada idiay Ritma.
Ket nagluasda nanipud Ritma, ket nagtoldada idiay Rimmon-peres.
Ket nagluasda nanipud Rimmon-peres, ket nagtoldada idiay Libna.
Ket nagluasda nanipud Libna, ket nagtoldada idiay Rissa.
Ket nagluasda nanipud Rissa ket nagtoldada idiay Ceelata.
Ket nagluasda nanipud Ceelata ket nagtoldada idiay bantay Sefer.
Ket nagluasda nanipud bantay a Sefer ket nagtoldada idiay Harada.
Ket nagluasda nanipud Harada ket nagtoldada idiay Maselot.
Ket nagluasda nanipud Maselot ket nagtoldada idiay Tahat.
Ket nagluasda nanipud Tahat ket nagtoldada idiay Tara.
Ket nagluasda nanipud Tara, ket nagtoldada idiay Mitca.
Ket nagluasda nanipud Mitca ket nagtoldada idiay Hasmona.
Ket nagluasda nanipud Hasmona ket nagtoldada idiay Moserot.
Ket nagluasda nanipud Moserot ket nagtoldada idiay Bene-jaacan.
Ket nagluasda nanipud Bene-jaacan, ket nagtoldada idiay bantay a Giddad.
Ket nagluasda nanipud bantay a Giddad, ket nagtoldada idiay Jotbata.
Ket nagluasda nanipud Jotbata, ket nagtoldada idiay Abrona.
Ket nagluasda nanipud Abrona, ket nagtoldada idiay Esion-geber.
Ket nagluasda nanipud Esion-geber; ket napanda idiay let-ang ti Zin, (isu met laeng ti Cades.)
Ket nagluasda nanipud Cades, ket nagtoldada idiay bantay ti Hor, iti igid ti daga nga Edom.
Ket ni Aaron a padi simmang-at iti bantay Hor iti panagbilin ni Jehova, ket natay idiay, iti maicapat a pulo a tawen a calpasan ti ipapanaw dagiti annac ti Israel iti daga nga Egipto iti maicalima a bulan, iti umuna nga aldaw ti bulan.
Ket ni Aaron agtawen idi iti sangagasut, dua pulo ket tallo idi natay idiay bantay Hor.
Ket ti Cananeo, nga ari ti Arad, a nagnaed iti Abagatan iti daga ti Canaan, naammoanna ti idadateng dagiti annac ti Israel.
Ket nagluasda nanipud bantay Hor, ket nagtoldada idiay Salmona.
Ket nagluasda nanipud Salmona, ket nagtoldada idiay Punon.
Ket nagluasda nanipud Punon, ket nagtoldada idiay Obot:
Ket nagluasda nanipud Obot, ket nagtoldada idiay Ige-abarim, iti igid ti Moab.
Ket nagluasda nanipud Ige-abarim, ket nagtoldada idiay Dibon-gad.
Ket nagluasda nanipud Dibon-gad, ket nagtoldada idiay Almondiblataim.
Ket nagluasda nanipud Almondiblataim, ket nagtoldada idiay banbantay ti Abarim, iti sango ti Nebo.
Ket nagluasda nanipud ti banbantay ti Abarim, ket nagtoldada iti tantanap ti Moab nga abay ti Jordan idiay Jerico.
Ket nagtoldada iti asideg ti Jordan, nanipud Beth-jesimot agingga iti Abel-sitim iti tantanap ti Moab.
Ket ni Jehova nakisao ken Moises idiay tantanap ti Moab iti abay ti Jordan, a kinunana,
Ibagam cadagiti annac ti Israel ket saoem cadacuada, No aglasatcayo iti Jordan a mapan iti daga a Canaan.
Pasiaenyonto ngarud amin nga agnaed iti daga manipud sangoananyo, ket dadaelenyonto amin a binalinbalin a batbatoda, ket dadaelenyonto amin dagiti sinocog a ladladawanda, ket rebbaenyonto amin a nangato a disdissoda:
Ket alaenyonto a tagicuaen ti daga, ket agnaedcayo sadiay; ta cadacayo ti nangtedac iti daga tapno tagicuaenyo.
Ket tawidenyonto ti daga iti ginasanggasat a mayannurot cadagiti famfamiliayo; cadagiti adadu ti pangtedanyonto iti ad-adu a tawid, ket cadagiti basbassit itedmonto ti basbassit a tawid: ti gasat a maipatang iti uray asino a tao, dayta ti cucuananto; iti mayannurot cadagiti capcaputotan dagiti ammayo tawidenyonto.
Ngem no dicayto pasiaen dagiti agnaed iti daga manipud iti sangoyo, no casta dagidiay a batienyonto cadacuada isudanto ti cas macasulsulec cadagiti matmatayo, ken cas sisiit cadagiti bacbacrangyo, ket isudanto ti mangsingsinga cadacayo iti daga a pagnaedanyo.
Ket agbanagto a cas pinanunotco nga aramiden cadacuada, casta ti aramidecto cadacayo.
Ket ni Jehova nakisao ken Moises, a kinunana,
Ibilinmo cadagiti annac ti Israel, ket cunam cadacuada, No sumreccayto iti daga a Canaan (daytoy ti daga a maibilangto cadacayo a maysa a tawid, nga isu ti daga ti Canaan, cas mayannurot cadagiti bedbeddengna.)
Iti casta ti pagingaanyo iti abagatan a bangir manipudto iti tay-ac ti Zin, nga aglayon iti abay ti Edom, ket ti beddengyo iti abagatan manipudto iti pungto ti Baybay ti Asin iti daya;
Ket ti beddengyo lawlawennanto ti abagatan ti sang-atan ti Acrabbim, ket aglayon agingga iti Zin; ket ti pagruaranna idiay itinto abagatan ti Cades-barnea; ket agturongto agingga iti Hasar-adar, ket aglayonto agingga iti Asmon:
Ket ti beddeng agsicconto manipud Asmon agingga iti ayus ti Egipto, ket ti pagruarannanto iti taaw.
Ket ti taaw a dackel isunto cadacayo ti pagbeddengan iti laud ken ti igidna: daytoy isunto ti beddengyo iti laud.
Ket daytoy isunto ti inggayo iti amianan: manipud ti taaw a dackel idulonyonto ti bantay Hor cadacayo;
Manipud iti bantay Hor idulonyonto inggana iti pagsercan ti Hamat; ket dagiti pagruaran idiayto Sedad;
Ket ti pungto agtarusto iti Zifron, ket dagiti pagruaranna idiayto Hasarenan: daytoy ti akinamianan a beddengyo.
Ket dulonenyonto a beddengyo iti daya manipud Hasar-enan inggana iti Sefam;
Ket ti beddeng agsalugto manipud Sefam inggana ti Ribla, a dayaen ti Ain; ket ti pagbeddengan agsalugto ket aglayon agingga iti abay ti baybay a Cinneret nga akindaya;
Ket ti pagbeddengan agsalugto iti Jordan, ket dagiti pagruaranna idiayto Baybay ti Asin; daytoy isunto ti dagayo a mayannurot cadagiti nagbeddenganna a naglawlaw.
Ket ni Moises imbilinna cadagiti annac ti Israel, a kinunana, Daytoy ti daga a tawidenyonto iti panaggiginnasanggasat isu nga ni Jehova imbilinna nga ited cadagiti siam a capcaputotan ken iti guddua ti maysa a caputotan:
Ta ti caputotan dagiti annac ni Ruben a mayannurot cadagiti balbalay dagiti ammada, ken ti caputotan dagiti annac ni Gad cas mayannurot iti balbalay dagiti ammada immawatdan, ket ti guddua ti caputotan ni Manases inawatdan ti tawidda:
Dagiti dua a capcaputotan ken ti guddua a caputotan inawatdan ti tawidda iti ballasiw ti Jordan sadi Jerico nga agpadaya, iti agpaleleggacan ti init.
Ket ni Jehova nakisao ken Moises, a kinunana,
Dagitoy ti nagnagan dagiti lallaki a mangbingbingayto iti daga nga agpaay cadacayo a tawid: ni Eleazar a padi, ken ni Josue nga anac ni Nun.
Ket mangalacayto iti maysa nga agpangolo iti intunggal caputotan a mangbingay iti daga a tawiden.
Ket dagitoy dagiti nagnagan dagiti lallaki: iti caputotan ni Juda, ni Caleb nga anac ni Jefone.
Ket iti caputotan dagiti annac ni Simeon, ni Samuel nga anac ni Ammiud.
Iti caputotan ni Benjamin, ni Elidad nga anac ni Cislon.
Ket iti caputotan dagiti annac ni Dan, maysa a pangolo, ni Buqui nga anac ni Jogli.
Cadagiti annac ni Jose: iti caputotan dagiti annac ni Manases, maysa a pangolo, ni Haniel nga anac ni Efod.
Ket iti caputotan dagiti annac ni Efraim, maysa a pangolo, ni Kemuel nga anac ni Siftan.
Ket iti caputotan dagiti annac ni Zabulon, maysa a pangolo, ni Elisafan, nga anac ni Parnah.
Ket iti caputotan dagiti annac ni Issacar maysa a pangolo, ni Paltiel nga anac ni Azan.
Ket iti caputotan dagiti annac ni Aser, maysa a pangolo, ni Ahiud nga anac ni Selome.
Ket iti caputotan dagiti annac ni Neftali maysa a pangolo, ni Pedael nga anac ni Ammiud.
Dagitoy isuda ti binilin ni Jehova iti tawid cadagiti annac ti Israel sadiay daga a Canaan.
Dagiti il-ili a pagnaedan dagiti Levitas
Dagiti il-ili a pagcamangan.
Ket ni Jehova naisao ken Moises iti tantanap ti Moab iti abay ti Jordan sadi Jerico, a kinunana,
Ibilinmo cadagiti annac ti Israel, tapno itedda cadagiti Levitas nga agtaud iti tawid a pagtagicuanda dagiti il-ili a pagnaedanda; casta met ti palpalasot dagiti il-ili iti lawlawda, itedyonto cadagiti Levitas.
Ket maaddaandanto cadagiti il-ili a pagnaedanda; ket dagiti palpalasotda agservidanto cadagiti an-animalda, ken cadagiti cucuada, ken amin nga an-animalda.
Ket dagiti palpalasot dagiti il-ili nga itedyonto cadagiti Levitas, manipudto iti bacud ti ili, sangaribu a casico nga aglawlaw.
Ket rucodenyonto ti ruar ti ciudad a beddengna iti daya, ti dua a ribu a cacico, ket ti bangirna iti abagatan, dua a ribu a casico, ket iti bangirna iti laud, dua a ribu a casico, ket ti bangirna iti amianan dua a ribu a casico nga agtengnganto ti ili
Daytoy isunto cadacuada ti palasot dagiti il-ili.
Ket dagiti il-ili nga itedyonto cadagiti Levitas isudanto dagiti innem nga il-ili a pagcamangan, nga itedyonto iti macapapatay tapno agcamang idiay: ket mainayon cadagidiay, itedyonto pay ti uppat a pulo ket dua nga il-ili.
Amin dagiti il-ili nga itedyonto cadagiti Levitas uppat a pulo danto ket walo nga il-ili: itedyonto ida agraman palpalasotda.
Ket ti maipapan cadagiti il-ili nga itedyonto a nayon ti tagicuaen dagiti annac ti Israel, cadagiti adu, mangalacayto iti adu; ket cadagiti babassit, mangalacayto iti bassit; tunggal maysa cas mayannatup iti apagna a tawiden, mangitedto iti nayon dagiti il-ilina cadagiti Levitas.
Ket ni Jehova nakisao ken Moises, a kinunana,
Ibagam cadagiti annac ti Israel, ket cunam cadacuada, Intono aglasatcayo iti Jordan a mapan iti daga a Canaan,
Tudinganyonto ngarud dagiti il-ili tapno agservida cadacayo nga il-ili a pagcamangan; tapno ti macapapatay a nacapatay a dina ginagara ti siasinoman a tao mabalinna ti agcamang sadiay.
Ket dagiti il-ili agservidanto cadacayo a pagcamangan nga umadayo ken mangibales, tapno ni macapapatay saan a matay, agingga iti di agparang a maocom iti sango ti gimong.
Ket dagiti il-ili nga itedyonto innemdanto nga il-ili nga agservi cadacayo a pagcamangan.
Itedyonto dagiti tallo nga il-ili iti bal-lasiw ti Jordan, ken tallo nga il-ili iti daga a Canaan itedyonto; dagitanto dagiti il-ili a pagcamangan.
Cadagiti annac ti Israel, ken iti gangannaet, ken iti agbanbaniaga cadacuada, dagitoyto innem nga il-ili ti pagcamangan; tapno tunggal maysa a macapapatay a dina ginagara iti siasinoman a tao mabalinna ti agtaray sadiay.
Ngem no kinabilna iti maysa nga alicamen a landoc, nga isu ti nacatayanna, isu nacapapatay: ti nacapapatay di-bumurong a mapapatayto.
Ken no dinanarna iti bato nga iniggamanna a mabalin a pacatayan ti maysa a tao, ket natay, daydiay nacapapatay: ti nacapapatay di bumurong a mapapatayto.
Wenno no kinabilna iti maysa a cayo nga alicamen nga ig-iggamanna, a mabalin a pacatayan ti maysa a tao, ket natay, isu nacapapatay: ti nacapapatay di bumurong a mapapatayto.
Ti mangibales ti dara isunto met laeng ti mangpatay ken nacapapatay: no masabatna, papatayennanto.
Ket no dinuyocna a sigugura, wenno sinanebna a pinalapal nga isu ti nacatayanna;
Wenno gapu iti gura kinabilna iti imana, nga isu ti nacatayanna: ni kimmabil kencuana, mapapatayto a di-bumurong; isu maysa a nacapapatay: ni bumales iti dara papatayennanto ti nacapapatay no masaracanna.
Ngem no dinuyocna iti apagdaricmat nga awan pannakibusorna, wenno pinalapalna iti uray ania a dina ket sinansaneb;
Wenno uray ania a bato, a pacatayan ti maysa a tao, idinto a dina nakita, ket napuntaanna, isu a nacatayanna, ket dina met ngarud cabusor, wenno dina pinanggep ti pacaranggasanna:
No casta ti gimong ocomennanto ti kimmabil ken ti mangibales iti dara cas mayannurot cadagitoy a panangeddeng;
Ket ti gimong icanawananto ti nacapapatay iti ima ni mangibales iti dara, ket ti gimong isublinanto ni nacapapatay iti ilina a pagcamangan, isu a nagtarayanna: ket agnaedto sadiay inggana ti ipapatay ti cangatoan a padi a napulotan iti nasantoan a lana.
Ngem no ti nacapapatay malabsannanto iti uray ania nga aldaw ti nagbeddengan ti ilina a pagcamangan, isu a napananna;
Ket ti mangibales iti dara matumpunganna iti ruar ti beddeng ti ilina a pagcamangan, ket ti mangibales iti dara patayenna ni namapatay; isu saanto a macabasol iti dara:
Gapu ta rebbengna coma ti nagnaed iti ilina a pagcamangan agpapan iti ipapatay ti cangatoan a padi; ngem calpasan ti ipapatay ti cangatoan a padi, ti nacapapatay agsublinto iti daga a pagtagicuaanna.
Ket dagitoy isudanto ti maysa a pagbilinan ken alagaden cadacayo agpapan caputotanyo iti amin a pagnaedanyo.
Siasinoman a mangpatay iti maysa a tao, ti nacapapatay mapapatayto iti pamanecnec dagiti macasacsi: ngem ti maymaysa a sacsi dinto macapanecnec iti maibusor iti uray siasinoman a tao tapno matay.
Maysa pay, dicayto mangala iti subbot ti biag ti maysa a nacapapatay, a nacabasol iti patay; no di ket mapapatayto a di-bumurong.
Ket dicayto met mangala iti subbot ti nagtaray iti ilina a pagcamangan tapno agsubli nga agnaed iti dagana, inggana iti ipapatay ti padi.
Iti casta dicayto mamulitan ti daga a pagyananyo: ta ti dara daytoy mulitanna ti daga; ket awan mabalin nga aramiden a pangsubbot a maipaay iti daga, iti dara a naibucbuc idiay no di met laeng ti dara ni nangibucbuc.
Ket dicanto rugitan ti daga a pagnaedanyo, nga iti tengngana pagtaengac: ta siac a Jehova agnaedac iti tengnga dagiti annac ti Israel.
Ti linteg maipapan iti panagasawa dagiti babbai nga agtawid.
Ket dagiti pangpangolo dagiti balbalay dagiti amma ti familia nga annac ni Galaad, nga anac a lalaki ni Maquir, nga anac a lalaki ni Manases, cadagiti famfamilia dagiti annac ni Jose, immasidegda ken nagsaoda iti sango ni Moises ken iti sango dagiti agturturay a pangpangoloen dagiti balbalay dagiti amma dagiti annac ti Israel:
Ket kinunada, Ni Jehova imbilinna iti apoc nga itedna ti tawid iti ginnasanggasat, cadagiti annac ti Israel: ket ti apoc nabilin ken Jehova iti panangitedna ti tawid ni Zelofehad a cabsatmi a lalaki cadagiti annacna a babai.
Ket no maasawaanda iti siasinoman cadagiti annac ti sabali a capcaputotan dagiti annac ti Israel, ti tawidda maiccatto ngarud iti tawid dagiti ammami ket mainayonto iti tawid ti capcaputotan a pacaicamanganda: casta ti pannacaipusaydanto iti naipagasat a tawidmi.
Ket no ti jubileo dagiti annac ti Israel madanunanto, ti tawidda ngarud mainayonto iti tawid ti caputotan a pacaicamangandanto: casta ti pannacaipusayto ti tawidda iti tawid ti caputotan dagiti ammami.
Ket ni Moises imbilinna cadagiti annac ti Israel cas mayannurot iti sao ni Jehova, a kinunana, Ti caputotan dagiti annac ni Jose nalinteg ti saoda.
Daytoy ti ibilin ni Jehova maipapan cadagiti annac a babbai ni Zelofehad, a cunana, Makiasawada coma cadagiti isisipenda a casasayaatan; iti laeng familia ti caputotan ni amada ti pakiasawaandanto.
Ti casta dinto agalis-alis iti caputotan ken caputotan ti tawid dagiti annac ti Israel: ta dagiti anac ti Israel tunggal maysa petpetannanto ti tawid ti caputotan dagiti ammana.
Ket tunggal anac a babai nga agtagicua iti maysa a tawid iti uray asinoman a caputotan dagiti annac ti Israel, asawaento ti maysa iti familia ti caputotan ni amana, tapno dagiti annac ti Israel, tunggal maysa a lalaki tagicuaenna ti tawid dagiti ammana.
Casta ti dinto panagalis-alis iti pinutonputot ti tawid; ta dagiti capcaputotan dagiti annac ti Israel, cupicupanto ti tunggal maysa ti bucodna a tawid.
Cas met la ti panangibilin ni Jehova ken Moises, casta ti inaramid dagiti annac a babbai ni Zelofehad:
Ta da Maala, Tirsa, ken Hogla, ken Milcha, ken Noa, nga annac a babbai ni Zelofehad, nakiasawada cadagiti annac dagiti cacabsat ni amada.
Isuda naasawaanda cadagiti famfamilia dagiti annac ni Manases, nga anac ni Jose, ket ti tawidda nagbati iti caputotan ti familia ti amada.
Dagitoy isuda dagiti bilbilin ken linlinteg nga intuyang ni Jehova iti ima ni Moises cadagiti annac ti Israel, iti tantanap ti Moab nga asideg ti Jordan sadi Jerico.
DEUTERONOMIO
Ni Moises saritaenna ti panagluas sadiay Horeb.
Dagitoy dagiti sasao nga imbaga ni Moises iti dagup ti Israel iti ballasiw ti Jorda idiay let-ang, idiay Araba a sangoanan ti Suph, a nagbaetan ti Paran ken Thofel, ken Laban, Haserot, ken Dizahab.
Sangapulo ket maysa nga aldaw a panagbaliasat manipud Horeb a magna iti bantay Seir inggana iti Cades-barnea.
Ket naaramid nga iti maicapat a pulo a tawen, iti maicasangapulo ket maysa a bulan, iti umuna nga aldaw ti bulan; ni Moises nakisao cadagiti annac ti Israel ti mayannurot cadagiti amin nga inted ni Jehova kencuana a maibilin cadacuada;
Idi nga dinadaelna ni Sehon nga ari dagiti Amorreos a nagnaed iti Hesbon, ken ni Og nga ari ti Basan a nagnaed iti Astarot sadi Edrei.
Iti ballasiw ti Jordan, idiay daga ti Moab, rinugian ni Moises nga impalawag daytoy a linteg, a kinunana,
Ni Jehova a Diostayo nakisao cadatayo idiay Horeb, a kinunana, Dacayo nagnaedcayo iti umdas a cabayag iti daytoy a bantay:
Umacarcayo ket irubbuatyo ti pannagnayo, ket incayo iti caturodan dagiti Amorreo, ken agtungpal cadagiti amin a disdisso nga asideg idiay Araba, iti caturodan ken iti tanap, ken iti Abagatan, ken iti abay ti baybay, a daga dagiti Cananeo, ken Libano, agingga iti dackel a carayan, ti carayan a Eufrates.
Adtoy, insagannac ti daga iti sangoyo, sumreccayo ket tagicuaenyo ti daga nga ni Jehova insapatana cadagiti ammayo a da Abraham, Isaac, ken Jacob, nga itedna cadacuada ken cadagiti putputotda a sumaruno cadacuada.
Ket imbagac cadacayo iti daydi a tiempo, a kinunac, Diac mabalinan no sisiac laeng a maymaysa ti mangawit cadacayo:
Ni Jehova a Diosyo pinagadunacayo, ket adtoy, ta ita cascayo la cadagiti bitbitwen sadi langit iti caadu.
Ni Jehova a Dios dagiti ammayo inayonna coma iti bilangyo ti maminribu, ket bendicionannacayo, a cas incarina cadacayo!
Casano ti panangawitco a maymaysa cadagiti rengrengyo, ken awityo, ken culculyo?
Alaenyo dagiti lallaki a masirib ken mannacagaw-at ken naam-ammoanen, cas mayannurot cadagiti capcaputotanyo, ket icabilconto ida a pangpangolo cadacayo.
Ket sinungbatandac a kinunayo, Ti sinaom cadacami nga aramidenmi nasayaat.
Iti casta innalac dagiti pangpangoloen dagiti capcaputotanyo, a masirib a lallaki, ken naam-ammoanen, ket insaadco ida a pangpangoloyo a capcapitan dagiti rinibu, ken capcapitan dagiti ginasut, ken capcapitan dagiti saglilimapulo, ken capcapitan dagiti pinullo, ken agturturay, cas mayannurot cadagiti caputotanyo.
Ket ingunamgunamco cadagiti oc-ocomyo iti daydi nga aldaw, a kinunac, Imdenganyo dagiti pangpanggep a rumsua cadagiti cacabsatyo, ket mangocomcayo a sililinteg iti maysa a tao iti cabsatna, ken ti gangannaet nga adda kencuana.
Dicanto pagdudumaen dagiti tattao iti panangocom; agpadpadanto nga imdenganyo ti bassit ken dackel; dicayto agamac iti rupa ti tao; ta ti panangocom isu ti biang ti Dios: ket ti panggep a naricut unay cadacayo, yegyonto caniac, ket siac dengngecto.
Ket imbilinco cadacayo iti daydi nga aldaw ti dagup ti rebbengyo coma nga aramiden.
Ket pimmanawtayo iti Horeb, ket linasattayo amin daydiay dackel ken nacaam-amac a let-ang a nakitayo idi, iti nagbaliasatanyo a mapan iti caturodan ti Ammoreo, cas imbilin ni Jehova a Diostayo; cadatayo; ket dimmanontayo iti Cades-barnea.
Ket kinunac cadacayo, Dacayo dimmanoncayo iti caturodan ti Amorreo nga ited cadatayo ni Jehova a Diostayo.
Adtoy, ni Jehova a Diosmo insaganana ti daga iti sangoanam: sumangatca, agtagicuaca cas ni Jehova a Dios dagiti ammam sinaona kenca; dica agbuteng, dica met agcullayaw.
Ket immadanicayo caniac, tunggal maysa cadacayo ket kinunayo, Mangipaunatayo coma cadagiti lallaki tapno sukimatenda ti daga gapu cadatayo sada ipadamag cadatayo ti dalan a masapul a sang-atantayo ken dagiti i-ili nga ayentayo.
Ket daydi nacaparag-o a naimbag caniac; ket nangalaac iti sangapulo ket dua a lallaki cadacayo, maysa a lalaki iti tunggal caputotan:
Ket napanda ket simmang-atda iti caturodan ket dimmanonda iti lobong ti Escol, ket sinimisimanda.
Ket nangalada iti bunga ti daga nga iniggamanda ket insalogda nga inyeg cadatayo, ket impadamagda cadatayo, ket kinunada, Nasayaat ti daga nga ited cadatayo ni Jehova a Diostayo.
Nupay casta dicayo kinayat ti sumang-at, ngem simmalungasingcayo iti maicaniwas iti bilin ni Jehova a Diosyo:
Ket nagtantanabutobcayo cadagiti toltoldayo a kinuncunayo, Gapu ta ni Jehova ginuranacami, inaonnacami iti daga nga Egipto, tapno yawatnacami iti ima dagiti Amorreo tapno dadaelennacami.
Adino ti papanantayo
Dagiti cacabsatmi pinaggarawda dagiti puspusomi a kinunada, Dagiti tattao daddadackel ken nataytayagda ngem datayo: dagiti il-ili dadackelda ken nabacudanda inggana sadi langit: ket maysa pay, nakitami dagiti annac dagiti Anaceos sadiay.
Sinaoc ngarud cadacayo, Dicayo, agkigtot, wenno agbuteng cadacuada.
Ni Jehova a Diosyo a mapan iti sangoyo isu ti makibacalto a pannacabagiyo, cas ti amin nga inaramidna gapu cadacayo idiay Egipto iti imatang dagiti matayo,
Ken idiay let-ang a nacakitaam idi no casano ti panangkibin kenca ni Jehova a Diosmo, cas ti maysa a lalaki kibinenna ti anacna, iti isu-amin a dalan a nagnaanyo agpapan dimmanoncayo ditoy a disso.
Nupay casta iti daytoy saanyo a pinati ni Jehova a Diosyo,
Isu immuna cadacayo iti dalan tapno cumita iti disso a pamangonanyo iti toltoldayo, iti apuy iti rabii tapno maipamatmat cadacayo ti dalan a pagnaanyo, ken iti ulep iti aldaw.
Ket ni Jehova nangngegna ti timec dagiti sasaoyo, ket nacapungtot, ket insapatana, a kinunana,
Kinaagpaysona nga awanto ti maysa cadagitoy a lallaki iti daytoy dakes a caputotan a macakita iti nasayaat a daga, a sinapataac nga ited cadagidi ammayo,
Malacsid ni Caleb nga anac ni Jefone; isu makitananto; ket kencuana itedconto ti daga nga nagbadbaddecanna, ken cadagiti annacna, gapu ta sinurotna a naananay ni Jehova.
Casta met a ni Jehova nagunget caniac gapu cadacayo, a kinunana, Sica dicanto met sumrec idiay:
Ni Josue nga anac ni Nun, nga adda iti sangom, isu ti sumrecto idiay: paturdem; ta isu ti mamagtawidto iti Israel iti daydiay.
Maysa pay, dagiti babassityo a kinunayo, Isudanto ngata ti maysa a sinamsam, ken dagiti annacyo nga iti daytoy nga aldaw awan ti ammoda a naimbag wenno dakes, isuda ti sumrecto idiay, ket itedconto cadacuada, ket tagicuaendanto.
Ngem no cadacayo, agbawingcayo, ket agpagpagnacayo iti dalan ti let-ang nga agpa-Baybay a Nalabaga.
Idin simmungbatcayo, ket kinunayo, caniac, Dacami nacabasolcami iti maicaniwas ken Jehova, sumang-atcamto ket makibacalcami, cas maiyalubog iti amin nga imbilin cadacami ni Jehova a Diosmi
Ket imbarikesyo iti tunggal maysa a lalaki dagiti ig-igamna iti gubat, ket nagpangascayo a sumang-at iti caturodan.
Ket ni Jehova kinunana caniac, Saoem cadacuada, Dicayo sumang-at, dicayo met makibacal; ta awanac cadacayo; di la ket ta maabaccayo iti sangoanan dagiti cabusoryo.
Casta ti sinaoc cadacayo, ket dicay nangipangpangag; ngem simmupringcayo a maibusor iti bilin ni Jehova, ket nagpangascayo, a simmang-at iti caturodan.
Ket dagiti Amorreo a nagnaed idiay caturodan, rimmuarda a simmaranget cadacayo, ket pinataraydacayo, cas aramiden dagiti uyucan, ket inabacdacayo idiay Seir, agingga idiay Jorma.
Ket dacayo nagsublicayo, ket nagsangsangitcayo iti sango ni Jehova; ngem ni Jehova dina impangag ti timecyo, dina met inyallingag ti pagdengngegna cadacayo.
Dayta ti nacapagyananyo idiay Cades iti adu nga al-aldaw, cas cadagiti al-aldaw a panagyanyo idiay idi.
Ti panagbariw-as nanipud iti Cades inggana iti Zared.
Idi ngarud pimmanawtayo, ket linasattayo a nagnaan ti let-ang nga agpa-Baybay a Nalabaga, cas imbaga ni Jehova caniac; ket linawlawtayo ti bantay Seir, cadagiti adu nga al-aldaw.
Ket ni Jehova nakisao caniac, a kinunana,
Nilawlawyo daytoy a bantay iti umdas a cabayag: agpaamianancayo.
Ket ibilinmo cadagiti tattao a cunam, Masapul nga sumreccayo iti beddeng dagiti cacabsatyo nga annac ni Esau, nga agnaed idiay Seir; ket isuda agbutengdanto cadacayo: 
Gapuna nga annadanyo a naimbag ti bagbagiyo;
Dicay makicabcabil cadacuada, tangay diacto met mangted cadacayo iti dagada, saan, saan, uray la no ti pagdissoan ti dapan ti saca: ta intedco ti bantay a Seir ken Esau a pagtagicuaanna.
Igatangyonto ti pirac iti taraon cadacuada tapno mangancayo: ket igatangyonto met ti pirac iti danum tapno uminumcayo.
Ta ni Jehova a Diosmo bendicionannaca iti isu-amin nga aramiden ti imam; naammoanna ti pannagnam a nagbaliasat iti daytoy dackel a tay-ac: cadagitoy uppat a pulo a tawen, ni Jehova a Diosmo siaadda idi kenca; sica awan nagcurangam.
Iti casta linabsantayo ti ayan dagiti cacabsattayo nga annac ni Esau, nga agnaed idiay Seir, manipud idi dalan ti Araba, ti Elat, ken ti Esiongeber
Ket nagbaw-ingtayo ket naglasattayo iti dalan ti let-ang ti Moab.
Ket ni Jehova kinunana caniac, Dica gargarien ni Moab, dica carupac ida iti gubat; ta diacto mangted kenca iti dagana a tagicuaem, ta intedcon ti Ar cadagiti annac ni Lot, a tagicuaenda.
(Dagiti Emimeos nagnaedda idiay idi cua, tattao a dadackel ken aduda, ken natayagda cas cadagiti Anaceos:
Dagitoy met ti naibilang a Refaimeos, cas cadagiti Anaceos; ngem dagiti Moabitas naganenda ida nga Emimeos.
Dagiti Horeos casta met a nagnaedda iti Seir idi unana a tiempo, ngem dagiti annac ni Esau ti simmuno cadacuada; ket dinadaelda ida iti sangoda, ket nagnaedda iti lugarda; cas ti inaramid ti Israel iti daga a pagtagicuaanna mga inted ni Jehova cadacuada.)
Ita tumacdercayo ket lasatenyo ti waig a Zered
Ket nagbaliwtayo iti waig a Zered.
Ket dagiti aldaw a panaggaputayo iti Cades-barnea agingga iti panagbaliwtayo iti waig a Zered tallopulo ket walo a tawen; inggana iti di-naibus ti dagup ti caputotan dagiti tattao ti gubat iti tengnga ti pacarso, cas insapata ni Jehova cadacuada.
Maysa pay, ti ima ni Jehova maibusor idi cadacuada, a mangdadael cadacuada iti tengnga ti pacarso inggana iti dida naibus.
Iti casta naaramid, nga idi amin dagiti tattao ti gubat naibusda, ket nataydan iti nagtengngaan dagiti tattao,
A ni Jehova nakisao caniac, a kinunana,
Masapul a lumasatca itoy nga aldaw iti Ar a beddeng ti Moab:
Ket no macadanonca iti asideg a sangoanan dagiti annac ni Ammon, dica carcariten ida, dica met makirupac cadacuada: ta diacto mangted kenca iti daga dagiti annac ni Ammon a tagicuaem; ta intedco dayta cadagiti annac ni Lot a tagicuaenda.
(Isu a naibilang met a daga ti Refaim: ti Refaim nagnaed idiay idi unana nga al-aldaw; ngem dagiti Ammonitas naganenda ida iti Zomzommeos,
Tattaoda a dadackel, ket aduda, ken natayagda a cas cadagiti Anaceos; ngem ni Jehova, dinadaelna ida iti sangoda; ket sinucatanda ida, ket nagnaedda iti lugarda;
Cas ni Jehova inaramidna a maipaay cadagiti annac ni Esau nga agnaed idiay Seir idi panangdadaelna cadagiti Horeos iti sangoananda; ket sinucatanda ida ket nagnaedda iti lugarda agpapan itoy nga aldaw.
Ket dagiti Heveos a nagnaed cadagiti il-ili agingga iti Gaza, dagiti Caftoreos a nagtaud iti Caftor, dinadaelda ida ket nagnaedda iti lugarda.)
Tumacdercayo, irubbuatyo ti panagnagnayo ket lasatenyo ti lobong ti Arnon: adtoy, inyawatco iti imam ni Sehon nga Amorreo, ari ti Hesbon, ken ti dagana; irugim ti panagtagicuaum, ket makicabilca kencuana iti pagbabacalan.
Ita nga aldaw rugiacto ti mangicabil cadagiti tattao nga adda iti babaen ti isu-amin a langit a macangngeg iti damagmo, ti panagamac kenca, ken panagbuteng kenca, ket mamayegpegdanto, ken matuocandanto maipuon kenca.
Ket pinalubosac nanipud iti let-ang ti Cademot ken Seon nga ari ti Hesbon, dagiti babaonen a mangipadamag iti talna, a kinunada,
Ipalubosmo coma nga lasatec ti dagam: surotecto a pagnaan ti napatac a dalan, diacto sumiasi iti macanawan wenno iti macatigid.
Ilacomto caniac ti taraon iti pirac tapno manganac; ket iccannacto ti danum gapu iti pirac, tapno uminumac: ipalubosmo la coma caniac nga aglasat dagiti sacsacac:
Cas inaramid caniac dagiti annac ni Esau nga agnaed idiay Seir, ken dagiti Moabitas nga agnaed iti Ar; agpapan lumasatacto iti Jordan agingga iti daga a ni Jehova a Diostayo itedna cadatayo.
Ngem ni Sehon nga ari ti Hesbon, dina impalubos a limmasattayo; ta ni Jehova a Diosmo pinatangkenna ti espirituna, ket pinatibkerna ti pusona; tapno yawatna ita imam a cas itoy nga aldaw.
Ket ni Jehova kinunana caniac, Kitaem, ta rinugiac nga iyawat ni Sehon ken ti dagana iti sangom: rugiam a tagicuaen, tapno mabalinmo a tawiden ti dagana.
Ni Sehon ngarud immay a bimmusor cadatayo, isu ken amin a tattaona a makibacal idiay Jaas.
Ket ni Jehova a Diostayo inyawatna iti sangotayo; ket kinabiltayo agraman dagiti annacna ken amin a tattaona.
Ket innalatayo amin dagiti il-ilina iti daydi a tiempo, ket dinupractayo a intalipupus ti tunggal ili nga adda agnaed, agraman babbai ken ub-ubbing; awan binay-antayo a natda:
Isuna laeng dagiti an-animal ti innalatayo a samsam a maipaay cadatayo met laeng agraman ti samsam cadagiti il-ili nga innalatayo.
Nanipud Aroer nga adda iti igid ti lobong ti Arnon, ken nanipud iti ili nga adda iti lobong, agingga iti Galaad met laeng, awan ti maysa nga ili a nabilbileg ngem cadatayo; ni Jehova a Diostayo inyawatna amin iti sangotayo:
Isuna laeng iti daga dagiti annac ni Ammon, dicayo immasideg; amin ti bangir ti carayan nga Jaboc, ken dagiti il-ili ti caturodan, ken sadinoman nga imparit cadatayo ni Jehova a Diostayo.
Ti pannacaparmec ti Basan.
Idin nagbaw-ingtayo ket simmang-attayo iti dalan nga agpa-Basan: ket ni Og nga ari ti Basan immay nakirupac cadatayo, isu ken amin a tattaona, a makibacal sadiay Edrei.
Ket ni Jehova kinunana caniac, Dica agbuteng kencuana: ta isu inyawatco agraman amin a tattaona, ken ti dagana, ita imam; ket aramidemto kencuana ti cas inaramidmo ken Sehon nga ari ti Amorreo, a nagnaed idiay Hesbon.
Iti casta ni Jehova a Diostayo inyawatna met cadagiti imatayo ni Og, nga ari ti Basan, ken amin a tattaona; ket kinabiltayo agingga iti awan binay-antayo a natda kencuana.
Ket innalatayo amin dagiti il-ilina iti daydi a tiempo; awan ti maysa nga ili a ditay innala cadacuada; innem a pulo nga ili-ili, amin a sacup ti Argob a pagarian ni Og idiay Basan.
Amin dagitoy nga ili-ili nasarikedkedanda idi cadagiti nangato a bacbacud ruruangan ken balbalunet; sabali pay dagiti adu unay nga il-ili a saan a nabacudan.
Ket dinadaeltayo ida a tinalipupus, cas inaramidtayo ken Sehon nga ari ti Hesbon, a dinadaeltayo a tinalipupus ti tunggal ili nga adda agnaed, agraman babbai ken babassit.
Ngem amin nga animal ken samsam cadagiti il-ili innalatayo a samsam a maipaay cadatay met laeng.
Ket innalatayo ti daga iti daydi nga aldaw iti ima dagiti dua nga ar-ari dagiti Amorreo nga adda idi iti ballasiw ti Jordan, nanipud ti lobong ti Arnon agingga iti bantay Hermon;
(Nga Hermon a naganen dagiti Sidonios iti Sirion, ket dagiti Amorreos naganenda iti Senir;)
Amin dagiti il-ili iti tanap ken dagup ti Galaad ken amin ti Basan agingga iti Salcha ken Edrei, ti pagarian ni Og sadiay Basan.
(Ta ni laeng Og, nga ari ti Basan, ti natda iti nabati, cadagiti Refaim; adtoy, ti pagiddaanna maysa a pagiddaan a landoc; saan aya daytoy ti adda ti Rabbat dagiti annac ti Ammon
siam a casico idi ti caatiddugna, ket uppat a casico ti caacabana, cas ti sico ti maysa a lalaki.)
Ket daytoy a daga innalatayo a tagicuaen iti daydi nga aldaw: manipud Aroer nga adda iti abay ti lobong ti Arnon, ken guddua ti caturodan ti Galaad, ken dagiti il-ilina, intedco cadagiti Rubenitas ken cadagiti Gaditas:
Ket ti natda iti Galaad ken amin ti Basan a pagarian ni Og intedco iti caguddua ti caputotan ni Manases; amin ti sacup ti Argob, nga amin ti Basan met laeng. (Isu met laeng ti nanaganan daga dagiti Refaim.
Ni Jair anac a lalaki ni Manases innalana amin ti sacup ti Argob agingga iti igid dagiti Gessuritas, ken dagiti Macatitas, ket ninagananna ida ti Basan met laeng iti mayannurot iti naganna met laeng Haboth-jair, agpapan itoy nga aldaw.)
Ket intedco ti Galaad ken Maquir.
Ket cadagiti Rubenitas ken cadagiti Gaditas intedco nanipud Galaad agingga iti lobong ti Arnon a tengnga ti lobong, ken ti beddengna nga agingga iti carayan a Jaboc, a beddeng dagiti annac ni Ammon;
Ti Araba met, ken ti Jordan ken ti igidna, nanipud Cineret agingga met laeng iti baybay ti Araba, a Baybay ti Asin, iti baba dagiti salogan ti Pisga iti daya.
Ket imbilinco cadacayo iti daydi nga aldaw, a kinunac, Ni Jehova a Diosyo intedna cadacayo daytoy a daga a tagicuaenyo: agbaliwcayto a siiigam iti sango dagiti cacabsatyo nga anac ti Israel, amin a lallaki a maingel.
Ngem dagiti assawayo, ken dagiti babassityo, ken dagiti an-animalyo, (ammoc nga adu ti an-animalyo,) agtaengdanto cadagiti il-iliyo nga intedco cadacayo,
Agingga iti ited ni Jehova ti inana cadagiti cacabsatyo, cas cadacayo, ken tagicuaenda met ti daga nga ited cadacuada ni Jehova a Diosyo iti ballasiw ti Jordan: iti calpasanna agsublicayto, tumunggal maysa iti pagtagicuaanna nga intedco cadacayo.
Ket imbilinco ken Josue iti daydi nga aldaw a kinunac Dagiti matam nakitada amin ti inaramid ni Jehova a Diosmo cadagiti dua nga ar-ari: casta ti aramidento ni Jehova cadagiti amin a pagpagarian a papanam.
Dicayto agbuteng cadacuada; ta ni Jehova a Diosyo, isu ti makibacal a maipaay cadacayo.
Ket nagcararagac ken Jehova iti daydi nga aldaw, a kinunac,
O Apo Jehova, rinugiam nga imparangarang iti adipenmo ta kinadackelmo ken ta imam a napigsa: ta asino a dios sadi langit wenno ditoy daga ti macabalin a mangaramid iti cas ti gapgapuanam ken cas cadagiti ar-aramidmo a mannacabalin?
Ipalubosmo a lumasatac coma, dawatec ken, a kitaen ti nasayaat a daga nga adda iti bal-lasiw ti Jordan daydiay napanayag a bantay ken ti Libano.
Ngem ni Jehova nacaunget caniac gapu cadacayo, ket dinac impangag; ket ni Jehova kinunana caniac, Umanayen coma kenca; dica agsaon caniac iti daytoy a panggep.
Sumang-atca iti tapaw ti Pisga, ket itangadmo dagiti matam iti laud, ken iti amianan, ken iti abagatan ken iti daya, ket kitaem cadagita matam: ta dicanto lasaten daytoy Jordan.
Ngem ibilinmo ken Josue, ket paing-elem, ken papigsaem: ta isu ti mapanto iti sangoanan daytoy nga ili, ket isu ti mangpatawidto cadacuada ti daga a makitamto.
Iti casta nagnaedtayo iti lobong a sango ti Beth-pehor.
Mabagbagaan ti Israel tapno agsungpot iti linteg ti Dios.
Ket ita, O Israel, imdengam dagiti al-alagaden ken linlinteg nga isursuroc kenca, tapno aramidem ida; tapno agbiagca, ket macastrecca ken mangtagicua iti daga a ni Jehova a Dios dagiti ammayo itedna cadacayo.
Dicayto sursurocan ti sao nga ibilinco cadacayo, wenno dicayto met kessayan, tapno mabalinyo a salimetmetan dagiti bilbilin ni Jehova a Diosyo, nga igunamgunamco cadacayo.
Dagiti matayo nakitada ti inaramid ni Jehova gapu ken Baalpeor, ta amin dagiti tattao a simmurot ken Baal-peor, ni Jehova a Diosmo dinadaelna ida iti tengngam.
Ngem dacayo a kimmanunong ken Jehova a Diosyo, sibibiagcayo, tunggal maysa cadacayo ita nga aldaw.
Adtoy, siac insuroc cadacayo dagiti al-alagaden ken linlinteg cas ni Jehova a Diosco imbilinna caniac, tapno aramidenyo coma ti casta iti tengnga ti daga a serkanyo a tagicuaen.
Salimetmetanyo ngarud ket sungputenyo ida; ta daytoy isu ti siribyo ken sarirityo iti imatang dagiti il-ili, a macangngeg cadagiti al-alagaden, ket cunada, Pudno unay a daytoy dackel a nacion masirib ken mannacagaw-at nga ili.
Ania a nacion a dackel nga adda diosna nga asideg unay cadacuada, cas ken Jehova a Diostayo a siadda uray caanoman a panangawagtayo kencuana?
Ket ania a dackel a nacion ti addaan cadagiti al-alagaden ken linlinteg a ti kinalintegda cas iti amin cadagitoy a linteg nga icabilco iti sangoyo itoy nga aldaw?
Isuna laeng nga annadam ti bagim, ket aluadam a sireregta ta cararuam, di la ket ta malipatam dagitoy a banbanag a nakita dagiti matam, ken di la ket ta pumanawda ita pusom cadagiti amin nga al-aldaw ti panagbiagmo; ngem ipaammom ida cadagiti annacmo ken cadagiti annac ti annacmo;
Idi aldaw nga caaddayo iti sango ni Jehova a Diosmo idiay Horeb, idi ni Jehova kinunana caniac, Gimongem caniac ti ili, ta ipangngegco cadacuada dagiti sasaoc, tapno masursuroda ti agbuteng caniac iti amin nga al-aldaw ti panagbiagda iti rabaw ti daga, ken tapno maisuroda dagiti annacda.
Ket immadanicayo ken nagtacdercayo iti arisadsad ti bantay; ket di bantay sumsumged idi iti apuy inggana iti tengnga ti langit a sisisipnget, siulep ken napuscolan a sipnget.
Ket ni Jehova nakisao cadacayo nanipud ti tengnga ti apuy: nangegyo ti timec dagiti balbalicas ngem awan nakitayo a langa; isuna laeng a nangngegyo ti maysa a timec.
Ket impalawagna cadacayo ti tulagna nga imbilinna cadacayo nga aramiden, a dagiti met laeng sangapulo a bilbilinna; ket insuratna ida iti rabaw ti dua a taptapi a bato.
Ket ni Jehova imbilinna caniac iti daydi nga aldaw nga isuroc cadacayo dagiti al-alagaden ken linlinteg tapno mabalinyo a sungpoten ida iti daga a papananyo a tagicuaen.
Aluadanyo ngarud a naimbag dagiti bagbagiyo: tangay awan nakitayo a langa iti daydi nga aldaw a pannakisao cadacayo ni Jehova idiay Horeb nanipud idi tengnga ti apuy;
Di la ket ta agdakescayo ken agaramidcayo iti ladawan a kinitikitan a cakita ti uray ania a langa, a caasping ti lalaki wenno babai,
A capada ti uray ania nga animal nga adda iti rabaw ti daga, 
a capada ti uray ania a nagpayac a tumatayab nga agtayab iti langit,
A capada ti uray ania nga aguy-uyas iti daga, 
a capada ti uray ania nga ican nga adda iti danum iti baba ti daga;
Ken di la ket ta itangadmo dagita matam sadi langit, ket no makitam ti init ken ti bulan, ken dagiti bitbitwen, uray dagiti amin a buyot sadi langit maguyuguyca nga agdayaw cadacuada, ken agservi cadacuada cadagidiay impaay ni Jehova a Diosmo cadagiti amin a il-ili iti babaen ti amin a langit.
Ngem ni Jehova innalanacayo, ket inaonnacayo iti horno a landoc, nanipud Egipto, tapno maipaaycayo kencuana a maysa nga ili nga agtawid cas iti daytoy nga aldaw.
Maysa pay ni Jehova nacapungtot caniac gapu cadacayo ket insapatana a diac agballasiw iti Jordan, ket diacto sumrec iti dayta nasayaat a daga a ni Jehova a Diosmo itedna kenca a maysa a tawid:
Ngem masapul a matayac iti daytoy a daga, masapul a diac agballasiw iti Jordan; ngem dacayo agballasiwcayto ket tagicuaenyo dayta nasayaat a daga.
Aluadanyo dagiti bagbagiyo, di la ket malipatanyo ti tulag ni Jehova a Diosyo nga inaramidna cadacayo, ket mangaramidcayo iti maysa a ladawan a kinitikitan a langa ti uray ania a ni Jehova a Diosmo imparitna kenca.
Ta ni Jehova a Diosmo isu ti maysa nga apuy a mangalun-un, maysa a manangimun a Dios.
No agputotcanto cadagiti annac, ken annac dagiti annac, ken agnayoncayto iti daga, ket agdakescayto, ket agaramidcayo iti ladawan a kinitikitan a langa ti uray ania, ket aramidenyo ti dakes iti sango ni Jehova a Diosmo, a gargariem nga agpungtot;
Awagac ti langit ken ti daga a sacsi a maicaniwas cadacayo ita nga aldaw, nga madaras a mapucawcayto a matalipupus iti daga a pagturonganyo nga agballasiw iti Jordan tapno tagicuaenyo; dicayto mapagbayag dagiti al-aldawyo idiay, ngem madadaelcayto a matalipupus.
Ket ni Jehova iwarwarasnacayto iti baet dagiti il-ili, ket agbalincayto a bassit ti bilangna iti baet dagiti nasnacion, a pangipananto cadacayo ni Jehova.
Ket idiay paadipencayto cadagiti didios, nga aramid dagiti im-ima, dagiti tattao, cayo ken bato a di-macakita, wenno di-macangngeg, wenno di-mangan, wenno di-macaangot.
Ngem no manipud idiay ta sapulenyonto ni Jehova a Diosmo, ket masaracamto, no sapulem nga ipasnec iti isu-amin a pusom ken amin a cararuam.
No addaca iti pagpaglan, ket amin dagitoy dumtengda kenca, iti maududi nga aldaw agsublicanto ken Jehova a Diosmo, ket ipangagmonto ti timecna;
Ta ni Jehova a Diosmo isu ti Dios a manangngaasi; dinacanto baybay-an wenno dadaelen, wenno lipaten ti tulag dagiti ammam, isu a nangisapata cadacuada.
Ta saludsudem ita dagiti al-aldaw a napalabes, isuda nga immununa ngem sica, nanipud idi aldaw a pinangparsua ti Dios iti tao iti rabaw ti daga, ken nanipud iti maysa a pungto ti langit agingga iti sabali, no adda cas iti daytoy dackel nga aramid, wenno adda nangngegan a capadana?
Adda aya tattao a nacangeg iti timec ti Dios nga agsasao manipud iti tengnga ti apuy, cas mangngegmo, ket sibibiag pay laeng?
Wenno pinadas ti Dios ti napan nangala ti maysa a nacion a cucuana iti tengnga ti sabali a nacion, gapu cadagiti panangsusuut, gapu cadagiti pagilasinan, ken gapu cadagiti nacascasdaaw, ken gapu iti gubat, ken gapu iti mannacabalin nga ima, ken gapu iti siuunnat a tackiag, ken gapu cadagiti dadackel a pagkigtotan, a cas ti nacadagupan ti inaramid cadacayo ni Jehova a Diosyo sadi Egipto iti sango dagiti matayo?
Naiparangarang kenca daydi tapno ammmoem a ni Jehova isu ti Dios awanen sabali no di la is-isu.
Manipud sadi langit impangngegna kenca ti timecna, tapno isuronaca; ket iti rabaw ti daga impakitana kenca ti dackel nga apuyna; ket nangngegmo dagiti sasaona manipud iti tengnga ti apuy.
Ket gapu ta inay-ayatna dagiti ammam, a pinilina dagiti putotda a simmono cadacuada, ket iti caaddana, ken iti dackel a pannacabalinna, inaonnaca iti Egipto;
Tapno pasiaenna iti sangoanam dagiti il-ili a daddadackel ken manmannacabalin ngem, sica, tapno ipastrecnaca, tapno itedna kenca ti dagada a tawidem cas iti aldaw itoy.
Gapuna nga ammoem iti daytoy nga aldaw, ket imalditmo ita pusom, a ni Jehova isu ti Dios sadi langit idiay ngato ken iti rabaw ti daga ditoy baba; awanen ti sabali.
Ket salimetmetamto dagiti al-alagadenna, ken dagiti bibilinna nga ibilinco kenca iti daytoy nga aldaw, tapno agbalincanto a naimbag, ken agraman dagiti annacmo a sumononto kenca, ken tapno mataginayonmo dagiti al-aldawmo iti daga nga ited kenca ni Jehova iti agnanayon.
Idin ni Moises inlasinna dagiti tallo nga il-ili iti ballasiw ti Jordan nga agpaleleggacan ti init;
Tapno ti nacapapatay mabalinna ti agcamang idiay daydiay macapatay iti padana a tao a dina gagaraen, ket dina ginura iti tiempo a nalabes; ken tapno, no agcamang iti maysa cadagitoy nga il-ili, agbiag:
Isu dagitoy mainaganan, Beser idiay let-ang, iti tanap, a maipaay cadagiti Rubenitas; Ramot idiay Galaad, a maipaay cadagiti Gaditas; ken Golan idiay Basan, a maipaay cadagiti Manasesitas.
Ket daytoy ti linteg nga imparang ni Moises cadagiti annac ti Israel:
Dagitoy isuda dagiti pammanecnec, ken al-alagaden, ken bilbilin, nga imbaga ni Moises cadagiti annac ti Israel, idi a nacapanawda sadi Egipto,
Iti ballasiw ti Jordan, iti lobong a sangoanan ti Beth-pehor, iti daga ni Sehon nga ari dagiti Amorreo, a nagtaeng idiay Hesbon, a kinabil ni Moises ken dagiti annac ti Israel, idi nga naggapuda sadi Egipto.
Ket innalada a tagicuaen ti dagana, ken ti daga ni Og nga ari sadi Basan, dagiti dua nga ar-ari dagiti Amorreo, a nagyan iti ballasiw ti Jordan nga agpaleleggacan ti init;
Manipud Aroer, nga adda iti pungto ti lobong ti Arnon, agingga iti bantay a Sion (a Hermon met laeng),
Ken amin nga Araba a ballasiw ti Jordan iti daya, nga agingga met laeng iti baybay ti Araba iti baba dagiti sasalogan ti Pisga.
Ti buteng dagiti tattao sadiay Sinai.
Ket ni Moises inayabanna amin nga Israel, ket kinunana cadacuada, Denggenyo, O Israel, dagiti al-alagaden ken bilbilin a saoec ita nga aldaw cadagita lapayagyo, tapno adalenyo ida, ket tungpalenyo nga aramiden ida.
Ni Jehova a Diostayo inaramidna ti maysa a tulag cadatayo idiay Horeb.
Ni Jehova saanna nga inaramid daytoy a tulag cadagidi ammatayo, no di ket cadatayo, cadatayo met laeng nga addatayo amin ditoy a sibibiag ita nga aldaw.
Ni Jehova nakisao cadacayo iti sangonsango iti bantay manipud idi tengnga ti apuy.
(Addaac idi iti baet ni Jehova ken dacayo iti daydi nga aldaw, tapno ibatadco cadacayo ti sao ni Jehova: ta agbutengcayo met idi gapu idi apuy, ket dicay simmang-at idi bantay:) a kinunana,
Siac ni Jehova a Diosmo, a nangaon kenca iti daga nga Egipto, iti balay ti nacaadipnan.
Awan ti sabali a didiosmo ti sangoc.
Dica mangaramid iti maipaay kenca a ladawan a kinitikitan, uray ania a catulad ti adda idiay ngato sadi langit, wenno iti baba ditoy daga, wenno ti adda iti danum iti uneg ti daga:
Dica irucnoy ti bagim cadacuada, uray pagservian ida; ta siac ni Jehova a Diosmo manangimonac a Dios, a mangipasarungcar iti kinadakes dagiti amma cadagiti annac, cadagiti maicatlo ken maicapat a caputotan dagiti gumura caniac;
Ken mangipaay iti imbag a naayat cadagiti rinibribu nga agayat caniac, ken mangsalimetmet cadagiti bilbilinco.
Dica aramaten nga ipabpabareng ti nagan ni Jehova a Diosmo; ta ni Jehova saannanto a di pabasolen ti mangaramat iti naganna iti barengbareng.
Laglagipem ti aldaw a panaginana, tapno salimetmetam a nasantoan, cas ni Jehova a Diosmo imbilinna kenca.
Innem nga aldaw agtrabajoca, ket aramidem amin nga aramidmo;
Ngem ti maicapito nga aldaw isu ti maysa a panaginana ken Jehova a Diosmo: iti dayta nga aldaw, dica agtrabajo iti uray ania, sica, wenno ti anacmo a lalaki, wenno ti anacmo a babai, wenno ti adipenmo a lalaki wenno ti adipenmo a babai, wenno ti vacam, wenno asnom, wenno uray ania nga animalmo, wenno ti gangannaetmo nga adda iti uneg dagiti ruruanganmo; tapno dagiti adipenmo a lalaki, ken adipenmo a babai aginanada a cas met kenca.
Ket laglagipemto a maysaca met idi nga adipen iti daga nga Egipto, ket ni Jehova a Diosmo inaonnaca sadiay iti ima a mannacabalin ken tackiag a sitatag-ay: gapuna a ni Jehova a Diosmo imbilinna kenca a salimetmetam ti aldaw a panaginana.
Dayawem ni amam ken ni inam, cas ni Jehova a Diosmo imbilinna kenca; tapno manayon dagiti aldawmo, ken tapno agbalincanto a naimbag iti daga nga ited kenca ni Jehova a Diosmo.
Dica mamapatay.
Dica makiabig iti dica asawa.
Dica agtacaw.
Dica agsacsi iti ulbod a maibusor iti padam a tao.
Dica aguman ti asawa ti padam a tao; dica met aguman ti balay ti padam a tao, ti talonna, wenno ti adipenna a lalaki, wenno adipenna a babai, ti vacana, wenno ti asnona, wenno ti uray ania a cucua ti padam a tao.
Dagitoy dagiti sasao a ni Jehova binalicasna iti natbag a timec iti dagup ti gimong idiay bantay nanipud iti tengnga ti apuy, ti ulep, ken ti napuscol a sipnget: ket awanen ti innayonna
Ket insuratna ida iti rabaw ti dua a taptapi a bato, sana inted idi caniac.
Ket naaramid, idi a nangngegyo ti timec nanipud iti tengnga ti sipnget, idi a sumsumged di bantay iti apuy, immasidegcayo caniac, uray amin dagiti pangpangolo ti capcaputotanyo, ken lallacayyo;
Ket dacayo kinunayo, Adtoy, ni Jehova a Diosmi imparangarangna cadacami ti dayagna ken ti kinadackelna, ket nangngegmi ti timecna nanipud iti tengnga ti apuy: nakitami itoy nga aldaw a ti Dios makisao iti tao, ket isu agbiag.
Ita ngarud, apayapay a mataycamto
Ta daytoy dackel nga apuy ibusennacamto: no mangegmi pay manen ti timec ni Jehova, mataycamto ngarud.
Ta asino ti adda iti isu-amin a lasag a nacangeg iti timec ti sibibiag a Dios a nagsao nanipud ti tengnga ti apuy cas cadacami, ket nagbiag,
Umadanica ket denggem amin a saoen ni Jehova a Diostayo: ket ibagam cadacami dagup ti saoento kenca ni Jehova a Diostayo; ket denggenminto, ket aramidenminto.
Ket ni Jehova nangngegna ti timec dagiti sasaoyo, idi nga casasaodac; ket ni Jehova kinunana caniac, Nangngegco ti timec dagiti sasao daytoy nga ili, isuda a nakisao kenca: isuda nasayaat ti panagcunada iti dagup ti sinaoda.
O anian coma no adda cadacuada dayta a puso, tapno agbutengda coma caniac, ken salimetmetanda dagiti amin a bilbilinco iti agnanayon, tapno agbalinda a naimbag ken cadagiti annacda iti agnanayon!
Inca, cunam cadacuada, Agsublicayo cadagiti toltoldayo.
Ngem no sica, agyanca ditoy caniac, ket saoecto kenca ti dagup dagiti linlinteg, ken al-alagaden, ken bilbilin, nga isuromto cadacuada, tapno aramidendanto ida iti daga nga itedco cadacuada a tagicuaen.
Dacayo tungpalenyonto nga aramiden ngarud ti cas imbilin cadacayo ni Jehova a Diosyo, dicayto sumiasi uray iti macanawan wenno iti macatigid.
Magnacayto laeng iti amin a dana nga ni Jehova a Diosyo imbilinna cadacayo tapno agbiagcayo ken agbalincayo a naimbag ken tapno manayon dagiti al-aldawyo iti daga a tagicuaenyonto.
Ita daytoy ti bilin, dagiti al-alagaden, ken linlinteg, nga imbilin ni Jehova a Diosyo nga isuroc cadacayo, tapno isuda ti aramidenyo iti daga nga incayo tagicuaen;
Tapno agamangaca ken Jehova a Diosmo, a salimetmetam amin nga al-alagadenna ken bilbilinna, nga imbilinco kenca, sica, ken ti anacmo a lalaki, ken ti anac ti anacmo, bayat dagiti al-aldaw a panagbiagmo; ken tapno dagiti al-aldawmo manayonda.
Denggem ngarud, O Israel, ket tungpalem nga aramiden; tapno agbalinca a naimbag ken umaduca iti casta unay, cas ni Jehova a Dios dagiti ammam incarina kenca, iti maysa a daga nga agayus ti gatas ken diro.
Denggem, O Israel: ni Jehova a Diostayo isu ti maymaysa a Jehova;
Ket sica ayatemto ni Jehova a Diosmo iti isu-amin a pusom, ken iti isu-amin a cabaelam.
Ket dagitoy a sasao nga ibilinco kenca iti daytoy nga aldaw, agyandanto ita pusom;
Ket isuromto a siaagawa dagitoy cadagiti annacmo, ket dagitoy ti sasaoem cadacuada no situtugawca iti balaymo, ken no magmagnaca iti dalan, ken no agiddaca, ken no bumangonca.
Ket ibedbedmonto ida ita imam a maysa a tandaan, ket isudanto ti pannacabedbed ti baet dagita matam.
Ket isuratmonto ida cadagiti babaotec ti ruangan ti balaymo, ken cadagiti rikepmo.
Ket maaramidto, a no ni Jehova a Diosmo yegnacanto iti daga nga insapatana cadagiti ammam, a da Abraham, Isaac ken Jacob, nga itedna kenca, dagiti dackel ken naimbag nga il-ili a dica pinatacder,
Ken dagiti balbalay a napno cadagiti nasayaat a banbanag, a dica indulin, ken bobbobon a kinutcutan, saan a sica ti nagcutcut, cauv-uvasan ken caol-olivaan, a saan a sica ti nagmula, ket mangancanto, ket mapneccanto;
a nangaon kenca iti daga nga Egipto, 
nanipud iti balay ti nacaadipnan.
Agamangaca ken Jehova a Diosmo; ket agservicanto kencuana, ket agsapatacanto iti naganna.
Dica agsapul iti sabali a dios, cadagiti didios dagiti il-ili a aglawlaw cadacayo;
Ta ni Jehova a Diosmo nga adda iti tengngam isu ti manangimun a Dios; di la ket ta ti pungtot ni Jehova a Diosmo sumged a maibusor kenca, ket isu dadaelennaca nga iccaten iti rabaw ti daga.
Dicay suuten ni Jehova a Diosyo, cas pinangsuutyo kencuana idiay Massa.
Salimetmetanyonto nga agawaan dagiti bilbilin ni Jehova a Diosyo, ken dagiti pamanecnecna, ken dagiti alagadenna nga imbilinna kenca.
Ket sica aramidemto ti nalinteg ken nasayaat iti imatang ni Jehova; tapno naimbagto laeng kenca, ken tapno macastrecca, ken macapagtagicuaca iti naimbag a daga nga ni Jehova insapatana cadagiti ammam,
A pagtalawenan amin a cabusormo iti sangoanam, cas sinao ni Jehova.
No ti anacmo a lalaki saludsudenna kenca iti aldaw a masacbayan, a cunana, Ania ti caipapanan dagiti panpanecnec, ken al-alagaden, ken linlinteg, a ni Jehova a Diostayo imbilinna kenca?
Saoemto ngarud iti anacmo, Dacami idi dagiti ad-adipen ni Faraon sadi Egipto: ket ni Jehova inaonnacami sadi Egipto iti maysa a mannacabalin nga ima:
Ket ni Jehova imparangarangna dagiti pagtandaanan, ken pagsidsiddaawan, dackel ken nacadidigra iti Egipto, ken Faraon, ken isu-amin ti balayna, iti sango dagiti matami;
Ket isu inaonnacami idiay, tapno ipastrecnacami ken itedna cadatayo ti daga nga insapatana cadagiti ammatayo.
Ket ni Jehova imbilinna cadatayo nga aramidentayo amin dagitoy nga al-alagadenna, tapno agamangtayo ken Jehova a Diostayo, a pagimbagantayo iti agnanayon, tapno taginayonennatayo a biagen, cas itoy nga aldaw.
Ket isunto ti kinalinteg cadatayo, no tungpalentayo nga aramiden amin daytoy a bilin iti saclang ni Jehova a Diostayo, cas imbilinna cadatayo.
No yegnacanto ni Jehova a Diosmo iti daga papanam a tagicuaem, ket pagtalawennanto dagiti adu nga umili iti saclangmo, ti Jeteo, ken ti Gergeseo, ken ti Amorreo, ken ti Cananeo, ken ti Perezeo, ken ti Heveo, ken ti Jebuseo, pito nga il-ili a daddadackel ken manmannacabalin ngem sica;
Ket no ni Jehova a Diosmo yawatnanto ida iti sangoanam, ket sica abakemto ida; iti casta talipupusemto a pucawen ida: dicanto makinomo cadacuada, wenno ipakita ti caasi cadacuada:
Dicanto makiinnasawa cadacuada; dicanto ited ti anacmo a babai iti anacna a lalaki, wenno ti anacna a babai dicanto alaen nga yasawa iti anacmo a lalaki.
Ta pagbawingennanto ta anacmo iti isusurot caniac, tapno agservida iti sabali a didios: iti casta ti pungtot ni Jehova sumgedto cadacayo, ket dagusennacayo a dadaelento.
Ngem castoy ti aramidenyonto cadacuada: rebbaenyonto dagiti al-altarda, rugpoenyonto a burburaken dagiti monmonda, ken putputden dagiti Asherimda, ken puuranyonto iti apuy dagiti ladladawanda a kinitikitan.
Ta sica ti umili a nasantoan ken Jehova a Diosmo: ni Jehova a Diosmo pinilinaca nga ili tapno tagicuaennaca nga ipangpangrona ngem ti dagup amin nga il-ili nga addada iti rabaw ti daga.
Ni Jehova saanna nga impaay ti ayatna kenca, wenno pinilinaca, gapu ta ad-aducayo iti bilang ngem ti sabali nga ili; ta dacayo ti cababassitan idi cadagiti amin nga il-ili:
Ngem gapu ta ni Jehova ay-ayatennacayo ken gapu ta salimetmetanna ti cari nga insapatana cadagiti ammayo, iti ima a mannacabalin ti pinangaon ni Jehova cadacayo, ken pinangsubbotna cadacayo nanipud iti balay ti nacaadipnan iti ima ni Faraon nga ari ti Egipto.
Iti casta ammoem a ni Jehova a Diosmo, isu ti Dios; ti pagcammatalcan a Dios, a salimetmetanna ti tulag ken panangngaasi cadagiti agayat kencuana, ken agtungpal cadagiti tulagna, agpapan rinibribu a capcaputotan,
Ken mangibales iti sangoda cadagiti gumura kencuana, tapno rebbaenna ida: isu saanto nga agliway iti gumura kencuana, balsennanto iti sangona.
Iti casta salimetmetamto ti bilin, ken dagiti al-alagaden ken linlinteg nga ibilinco kenca itoy nga aldaw, tapno tungpalem ida.
Ket maaramidto, a gapu iti panangimdengyo cadagitoy a linlinteg, ket tungpalenyonto nga aramiden ida, salimetmetanto ni Jehova a Diosmo ti tulag ken naimbag a panagdongngo, nga insapatana cadagiti ammam:
Ket isu ayatennacanto, ket bendicionannacanto, ken pagaduennacanto; casta met a bendicionannanto ti bunga ta bagim ken bunga ti dagam, ti bin-im, ken ti baro nga aracmo, ken ti lanam, ti nainayon cadagiti an-animalmo ken ti urbon ti pangenmo sadiay daga nga insapatana cadagiti ammam nga ited kenca.
Sica mabendicionancanto a maipangpangrona ngem dagiti amin nga il-ili: awanto ti lupes cadacayo, wenno cadagiti an-animalyo, lalaki man wenno babai.
Ket ni Jehova iccatennanto kenca amin a sacsakit; ket awanto ti uray ania man a dakes a sakit ti Egipto, nga ammomon nga icabilnanto kenca, ngem icabilnanto ida cadagiti amin a gumura kenca.
Ket ibusemto amin a tattao a yawat kenca ni Jehova a Diosmo; ti matam dinanto caasian ida: dicanto met agservi cadagiti didiosda; ta daytanto ti maysa a pacadadaelam.
No cunamto ita pusom, Dagitoy a nasnacion ad-aduda ngem siac; Casano ti pannacabalinco a mamacsiat cadacuada?
Dicanto agbuteng cadacuada: laglagipemto a nalaing ti inaramid ni Jehova a Diosmo ken Faraon, ken isu-amin nga Egipto;
Dagiti dadackel a susuut a nakita dagita matam, ken dagiti pagilaslasinan, ken dagiti pagsidsiddaawan, ken ti mannacabalin nga ima, ken ti siunnat a tackiag a pinangaon kenca ni Jehova a Diosmo: ni Jehova a Diosmo casta ti aramidennanto cadagiti amin nga il-ili a cabutengmo.
Maysa pay, ni Jehova a Diosmo ibaonnanto ti alimboboyog iti tengngada, inggana a dagiti natda ken naglemmeng cadacuada matayda iti sangom.
Dicanto agamac cadacuada; ta ni Jehova a Diosmo adda iti tengngam, dackel a Dios, ken nacabutbuteng.
Ket ni Jehova a Diosmo pagtalawennanto nga in-inuten dagidiay a tattao iti sangom: di maipalubos nga ibusem ida a maminpinsan, di la ket ta dagiti an-animal iti away umaduda a maibusor kenca.
Ngem ni Jehova a Diosmo yawatnanto ida iti sangom, ket riribukennanto ida iti dackel a macariri, inggana iti dida madadael.
Ket yawatnanto dagiti ar-arida ita imam, ket pucawemto ti naganda iti babaen ti langit: awanto ti lalaki a macabalin a tumacder iti sangom, inggana iti dica mapucaw ida.
Ti kinitikitan a ladladawan dagiti didiosda puuranyonto ida iti apuy: dicanto aguman ti pirac wenno balitoc, a calupcupda, dicanto met alaen ida a maipaay kenca, di la ket ta masiloanca cadagita: ta dayta ti macarimon ken Jehova a Diosmo.
Ket dicanto iserrec iti balaymo ti macarimon, ken dicanto agbalin a nailunud cas iti dayta: italipupusmonto nga iwagsac dayta ken talipupusem a cagura dayta, ta dayta nailunud.
Maipalagip ti aramid a naparabur ni Jehova idi.
Amin a bilin nga ibilinco kenca iti daytoy nga aldaw tungpalenyonto nga aramiden, tapno agbiagcayo, ken umaducayo, ken macastreccayo nga agtagicua iti daga nga insapata ni Jehova cadagiti ammayo.
Ket laglagipemto amin a dalan a nangiturongan kenca ni Jehova a Diosmo cadagitoy uppat a pulo a tawtawen iti let-ang, tapno pagpacumbabaennaca, tapno masuutca, tapno maammoan ti adda ita pusom, no salimetmetamto met laeng dagiti bilbilinna wenno saan.
Ket pinagpacumbabanaca, ket pinagbisinnaca, ket tinaraonannaca iti mana, a saanmo pay idi nga ammo, uray dagidi ammam saanda a naammoan: tapno ipaammona kenca a ti tao saan laeng a ti canen ti pagbiagna, no di ket ti isu-amin a rumuar iti ngiwat ni Jehova ti pagbiagan ti tao.
Ta pagan-anaymo saan a dimmaan kenca, wenno limteg dayta sacam cadagitoy uppat a pulo a tawtawen.
Ket panpanunotemto ita pusom, a cas ti pannusa ti maysa a tao iti anacna, casta ti pannusa ni Jehova a Diosmo kenca.
Ket dagiti bilbilin ni Jehova a Diosmo salimetmetamto, tapno magnaca cadagiti daldalanna, ken agamangaca kencuana.
Ta ni Jehova a Diosmo yegnaca iti maysa a nasayaat a daga, maysa a daga a yan ti waig ti danum, ti burburayoc ken ub-ubbog nga agayus cadagiti lob-lobong ken turturod:
Maysa a daga a catrigoan, ken cacebadaan, ken cauv-uvasan, ken cahiggosan, ken cagranadaan; maysa a daga caol-olivaan ken cadiroan;
Maysa a daga nga panganamto iti taraon nga di agcurang, awanto ti uray ania a pagcurangan idiay; maysa a daga a dagiti batbatona, landocda, ket cadagiti turturodna mabalinmo ti cumutcut iti gambang.
Ket sica mangancanto, ket mapneccanto, ket benditoemto ni Jehova a Diosmo gapu iti daga a nasayaat nga intedna kenca.
Agaluadca di la ket ta malipatam ni Jehova a Diosmo iti dica panangsalimetmet cadagiti bilbilinna ken al-alagadenna, ken linlintegna, nga ibilinco kenca itoy nga aldaw:
Di la ket ta, no nacapanganca ket nabsogca, ken nacaibangoncan iti nasayaat a balbalay ket pagyanam ida;
Ken no dagiti pangpangenmo ken ar-arbanmo immaduda, ken ti piracmo, ken ti balitocmo immaduda, ken dagup amin nga adda kenca immaduda;
Iti casta ti pusom timmangsiten ket malipatamto ni Jehova a Diosmo a nangaon kenca iti daga nga Egipto, a nangipanaw kenca iti balay ti nacaadipnan;
Ken nangilasat kenca iti dackel ken nacabutbuteng a tay-ac, a yan idi dagiti immapuy nga ul-uleg ken manggagama, ken naticag a daga nga awanan danum idi, nga inruarannaca ti danum idi pamulinawen:
A nangtaraon kenca iti mana idiay tay-ac a di-naam-ammo dagiti ammam; tapno pinagpacumbabanaca ken pinadasnaca, tapno aramidenna kenca ti naimbag iti maudi a banagmo:
Ken di la ket ta cunaem iti pusom, Ti bilegco ken ti pannacabalin ti imac ti namaadda caniac itoy a sanicua.
Ngem laglagipemto ni Jehova a Diosmo ta isu ti mangted kenca iti bileg a mamaadda iti sanicua; tapno ibuangayna ti tulagna nga insapatana cadagiti ammam, cas iti daytoy nga aldaw.
Ket maaramidto, a no malipatamto ni Jehova a Diosmo, ket sumurotca cadagiti sabsabali a didios, ket agservica cadacuada, ken agdaydayawca cadacuada, panecnecac ti maibusor cadacayo itoy nga aldaw, a di bumurong a mapucawcayo.
Cas cadagiti nasnacion a pucawen ni Jehova iti sangoyo, casta ti pannacapucawyonto; gapu ta dicay impangag ti timec ni Jehova a Diosyo.
Denggem, O Israel: masapul a lumasatca iti a Jordan iti daytoy nga aldaw, tapno sumrecca a mamasia cadagiti nasnacion a daddadackel ken manmannacabalin ngem sica met laeng, il-ili a dadackel ken nasarikedkedan agingga iti langit,
Maysa nga umili a dackel ken natayag, nga annac dagiti Enaceos, nga ammomon, ken ti maipapan cadacuada nangngegmo a masasao, Asino ti macabael cadagiti annac ni Enac?
Iti casta ammoem iti daytoy nga aldaw a ni Jehova a Diosmo isu ti agballasiw iti sangoanam cas apuy a mangalun-un; isu ti mangwara cadacuada ken isu ipasagna ida iti sangom: casta ti panangpacsiatmo cadacuada, ken aramidem ida a mapucawda iti madaras, cas ni Jehova sinaona kenca.
Dica saoen iti pusom no apaman a mapagtalaw ida ni Jehova a Diosmo iti sangoanam, a cunam, Gapu iti kinalintegco ni Jehova inserrecnac nga agtagicua itoy a daga; idinto a gapu iti kinadakes dagitoy a nasnacion pagtalawen ida ni Jehova iti sangom.
Saan a gapu iti kinalintegmo, wenno gapu iti kinaimbag ta pusom ti sumrecam a mangtagicua iti dadaga; ngem gapu iti kinadakes dagitoy a tattao, ni Jehova a Diosmo pagtalawenna ida iti sangom, ken tapno mapanecnecan ti sao a ni Jehova insapatana cadagiti ammam, a da Abraham, Isaac ken Jacob.
Ammoen ngarud a ni Jehova a Diosmo itedna kenca daytoy naimbag a daga a tagicuaem, saan a maipuon iti kinalintegmo; ta sica maysaca a natangken ti panaglenglengngesna nga umali.
Laglagipem, dica lipaten ti pananggargarim ken Jehova a Diosmo, nga agpungtot idiay let-ang: nanipud idi aldaw nga ipapanawmo iti daga nga Egipto, agpapan yaaymo ditoy a disso, nagsalungasingcayo iti maicaniwas ken Jehova.
Casta met idiay Horeb, ginargariyo a nagpungtot ni Jehova ket ni Jehova nacaunget cadacayo, a dinadaelnacayo.
Idi simmang-atac idi bantay tapno awatec dagiti taptapi a bato, a taptapi ti tulag, nga inaramid ni Jehova cadacayo, ket nagyanac idi bantay iti uppat a pulo nga aldaw ken uppat a pulo a rabii: diac nangan iti tinapay, wenno imminum iti danum.
Ket ni Jehova inyawatna caniac dagiti dua a tapi a bato a nasuratan iti ramay ti Dios; ket ti rabawda nasuratan a mayalubog iti nacadagupan dagiti sasao a pannakisao ni Jehova cadacayo idi bantay, nanipud idi tengnga ti apuy idi aldaw ti pannaggigimong.
Ket naaramid idi iti gibus ti uppat a pulo nga aldaw ken uppat a pulo a rabii a ni Jehova intedna caniac dagiti dua a tapi a bato, a taptapi met laeng ti tulag.
Ket ni Jehova kinunana caniac, Tumacderca ket sumalogca ditoy nga agdardaras; ta ti ilim nga impanawmo sadi Egipto dimmakesda; iti apagbiit unay naglisianda ti dalan nga imbilinco cadacuada; isuda inyaramidanda ti bagbagida iti sinucog a ladawan.
Sinao pay ni Jehova caniac a kinunana, Nakitac daytoy nga ili, adtoy, isu ti natangken ti lengngesna nga umili:
Bay-annac tapno dadaelec ida, ket punasec ti naganda iti babaen ti langit; ket aramidencanto a maysa a nacion a manmannacabalin ken dacdackel ngem isuda.
Casta ti nagsubliac ken simmalogac idi bantay, ket di bantay sumsumged iti apuy: ket dagiti dua a tapi ti tulag addada idi cadagiti dua nga im-imac.
Ket naimatangac, nga adtoy, nagbasolcayo iti maicaniwas ken Jehova a Diosyo; dacayo nagaramidcayo iti maysa a sinan-urbon a vaca a sinucog; dacayo naglisianyo daras ti dalan nga imbilin ni Jehova cadacayo.
Ket iniggamac dagiti dua a tapi a bato ket intupac ida dagiti dua nga im-imac, ket binoongco ida iti sango dagiti matayo.
Ket nagpaclebac iti sango ni Jehova cas idi immuna, uppat a pulo nga aldaw ken uppat a pulo a rabii; diac nangan iti tinapay wenno imminum iti danum; gapu iti amin a basol a nacabasolanyo idi nga agaramidcayo iti dakes iti imatang ni Jehova, tapno gargarienyo nga agpungtot.
Ta kinabutengco idi ti unget ken bumarbara a lucsaw a nagpungtotan ni Jehova cadacayo tapno dadaelennacayo, ngem ni Jehova dinenngegnac met laeng idi nga aldaw.
Ket ni Jehova nacaunget unay ken Aaron tapno pucawenna: ket indawdawatac ni Aaron iti daydi met laeng nga aldaw.
Ket innalac ti basolyo, ti sinan-urbon a vaca nga inaramidyo, ket impuurco iti apuy ket binaddecco nga iniriid a naimbag, inggana iti cas namayecmec a tapuc: saac intappuac ti tapucna iti waig nga aggapu idi bantay.
Ket idiay Tabera ken idiay Massa ken idiay Kibroth-haatavah, ginargariyo a nagpungtot ni Jehova.
Ket idi ni Jehova imbaonnacayo nanipud Cades-barnea, a kinunana, Sumang-atcayo ket tagicuaenyo ti daga nga itedco cadacayo; simmalungasingcayo ketdi iti maicaniwas iti bilin ni Jehova a Diosyo, ket dicay pinati wenno dinengngeg ti timecna.
Dacayo nagtaengcayo a sisasalungasing iti maicaniwas ken Jehova nanipud iti aldaw a pannacaammoc cadacayo.
Gapuna a nagpaclebac iti sango ni Jehova iti uppat a pulo nga aldaw ken uppat a pulo a rabii a nagpaclebac gapu ta ni Jehova kinunana a dadaelennacayo coma.
Ket nagdawatac ken Jehova, ket kinunac, O Apo Jehova, dica dadaelen ti ilim ken ti tawidmo nga inispalmo iti kinadackelmo, nga inaonmo sadi Egipto iti mannacabalin nga ima.
Laglagipem da adipenmo nga Abraham, Isaac ken Jacob; dica taliawen ti kinasungit daytoy nga umili, wenno ti kinadakesda, wenno ti basolda.
Di la ket ta ti daga a nangaonam cadacami cunana, Gapu ta ni Jehova dina mabalin nga ipastrec ida iti daga nga incarina cadacuada ken gapu ta ginurana ida, inaonna ida tapno patayenna ida iti tay-ac.
Isuda met laeng ti ilim ken tawidmo nga inaonmo ida iti dackel a bilegmo ken iti siunnat a tackiagmo.
Di maicadua a panagtaeng ni Moises iti bantay. 
Maigunamgunam ti panagraem ken Jehova.
Iti daydi nga aldaw kinuna ni Jehova caniac, Mangdalumpinasca iti dua a taptapi a bato, a capada dagidi immuna ket sumang-atca caniac iti bantay, ket mangaramidca iti maysa a lacasa a cayo.
Ket isuratconto iti rabaw dagiti taptapi dagiti sasao nga adda cadagidi immuna a taptapi a binuracmo, ket icabilmonto ida iti lacasa.
Gapuna a nangaramidac iti maysa a lacasa a cayo ti acacia, ket nangdalumpinasac iti dua a tapi a bato a capada dagidi immuna, ket simmang-atac idi bantay a siiiggemac cadagiti dua a tapi a bato.
Ket insuratna iti rabaw dagiti taptapi ti cas cadagidi immuna a naisurat, dagiti sangapulo a bilin, a ni Jehova sinaona cadacayo iti bantay nanipud idi tengnga ti apuy iti daydi nga aldaw a pannacagimgimong: ket ni Jehova intedna ida caniac.
Ket siac nagsubliac ket simmalogac idi bantay, ket incabilco dagiti taptapi iti lacasa nga inaramidco; ket addada idiay cas ni Jehova imbilinna caniac.
(Ket dagiti annac ti Israel nagnada nanipud iti Beerot-bene-jaacan agingga iti Mosera. Ni Aaron natay idiay ket idiay ti nagtabonanna: ket ni Eleazar nga anacna ti nangannong iti takem ti kinapadi a sonona.
Nanipud idiay nagnada agingga iti Gudgoda ket nanipud Gudgoda agingga iti Jotbat, maysa a daga dagiti wa-waig ti danum.
Iti daydi nga aldaw ni Jehova inlasinna ti caputotan ni Levi a mangawit idi lacasa ti tulag ni Jehova, tapno agyanda nga agannong kencuana iti sango ni Jehova, ket tapno mamendicionda iti naganna agpapan itoy nga aldaw.
Isu ti gapuna a ni Levi awan bagina wenno tawidna a pacairamananna cadagiti cacabsatna; ni Jehova isu ti tawidna cas ni Jehova a Diosmo sinaona kencuana.)
Ket siac nagyanac iti bantay cas idi naminsan, iti uppat a pulo nga aldaw ken uppat a pulo a rabii: ket ni Jehova impangagnac met iti daydi nga aldaw; ni Jehova saannaca a cayat idi a dadaelen.
Ket ni Jehova kinunana caniac, Tumacderca, magnaca iti sango ti umili; ket sumrecdanto nga agtagicua iti daga nga insapatac cadagiti ammada nga ited cadacuada.
Ket ita ngarud, Israel, ania ti sapulen ni Jehova a Diosmo kenca, no di la ti panagbuteng ken Jehova a Diosmo, ti panagnam cadagiti dalanna, ken ti panagayatmo kencuana, ken ti panagservim ken Jehova a Diosmo iti isu-amin a pusom ken cararuam,
Ti panangsalimetmet cadagiti bilbilin ni Jehova, ken dagiti al-alagadenna nga ibilinco kenca itoy nga aldaw tapno agimbagca?
Adtoy, ni Jehova a Diosmo ti agtagicua iti langit, ken iti langit dagiti langlangit, iti daga agraman amin nga adda kencuana.
Ni laeng Jehova ti naay-ayo cadagiti ammam a nagayat cadacuada, ket pinilina dagiti putotda a sonoda, a dacayo a naipangrona ngem amin a tattao, cas ita nga aldaw.
Cugitenyo ngarud nga iccaten ti abbong ti pusoyo, ket saancayo metten a natangken ti panaglenglengngesna.
Ta ni Jehova a Diosyo isu ti Dios dagiti didios, ken Apo dagiti ap-appo, ti dackel a Dios, ti mannacabalin, ken nacabutbuteng, nga awan idadumana a tao, wenno di agala iti panocsoc.
Isu aramatenna ti kinajusticia cadagiti ul-ulila ken balo, ket ayatenna ti gangannaet iti panangited iti taraon ken pagan-anay.
Gapuna ayatenyo ti gangannaet: ta naggangannaetcayo met iti daga nga Egipto.
Agbutencanto ken Jehova a Diosmo; agservicanto kencuana ket cumpetcanto kencuana, ket iti naganna agsapatacanto.
Isu ti pacaidayawam, ket isu ti Diosmo a nangaramid cadagiti maipaay kenca cadagiti naindaclan ken nacabutbuteng a gapuanan, a nakita dagita matam.
Dagiti ammam simmalogda a napan sadi Egipto a pitopuloda a tattao; ket ita ni Jehova a Diosmo inaramidnaca a cas caadu dagiti bitbitwen sadi langit.
Maipalagip dagiti pacaigapgapuanan ti panagtulnog. 
Dagiti gunguna ti panagsungpot. 
Bilin a maipanggep iti Ebal ken Gerizim.
Gapuna nga ayatemto ni Jehova a Diosmo, ket salimetmetamto ti ipaannongna, ken al-alagadenna, ken dagiti linlintegna, ken dagiti bilbilinna iti agnanayon.
Ket ammoenyo itoy nga aldaw: ta diac makisao cadagiti annacyo a saan a nacaammo ken saan a nacakita iti panangdusa ni Jehova a Diosmo, ti kinadackelna ken ti imana a mannacabalin, ken ti siuunnat a tackiagna,
Ket dagiti pagilaslasinanna, ken dagiti gapuananna nga inaramidna iti tengnga ti Egipto ken Faraon nga ari sadi Egipto, ken iti amin a dagana:
Ken ti inaramidna cadagiti buyot ti Egipto, ken cadagiti cabcabayoda, ken cadagiti lugluganda; no casano ti inaramidna iti danum ti Baybay a Nalabaga a pinanglapunosna cadacuada idi camatendacayo, ken no casano ti pinangdadael ni Jehova cadacuada inggana itoy nga aldaw;
Ken no ania ti inaramidna cadacayo idiay let-ang, agpapan yaayyo itoy a disso;
Ken no ania ti inaramidna ken Dathan ken Abiram, nga annac a lallaki ni Eliab nga anac ni Ruben; no casano ti pananglucat ti daga iti ngiwatna ken panangalununna cadacuada, ken ti sangacabbalayanda, ken dagiti toltoldada, ken tunggal nabiag a simmurot cadacuada iti tengnga ti isu-amin nga Israel:
Ngem dagiti matayo nakitada amin ti dackel nga aramid a gapuanan ni Jehova.
Isu ti gapuna a salimetmetanyonto amin a bilin nga ibilinco kenca itoy nga aldaw, tapno pumigsacayo, ken sumreccayo, ket agtagicuacayo iti daga a paglasatanyo a pagtagicuaan;
Ken tapno mapaatiddugyo dagiti al-aldawyo iti daga, a ni Jehova insapatana cadagiti ammayo, nga ited cadacuada, ken cadagiti putputotda, maysa a daga nga agay-ayus ti gatas ken diro.
Ta ti daga a sercam a pagtagicuaan saan a cas ti daga nga Egipto a naggapuam, a nagmulaan iti bin-im, ken sinibugam a naaramat ti sacam, cas maysa a bangcag ti natnateng;
Ngem ti daga a papanam a pagtagicuaan maysa a daga a caturturodan, ken caloblobongan, ket danum ti tudo sadi langit ti inumenna,
Maysa a daga nga taripatoen ni Jehova a Diosmo: dagiti mata ni Jehova a Diosmo siaaddada idiay, manipud panangrugi ti tawen inggana iti panaggibus ti tawen.
Ket maaramidto a no imdenganyo a sigagaget dagiti bibilinco nga ibilinco cadacayo itoy nga aldaw, tapno ayatenyo ni Jehova a Diosyo, ken agservicayo kencuana iti isu-amin a pusoyo, ken amin a cararuayo,
Iti casta itedconto ti tudo iti catutupanna nga aldaw iti dagayo, ti masapa ken ti maladaw a tudo, tapno mabalinmo nga occonen dagiti iricmo, ken ti aracmo a baro, ken ti lanam.
Ket itedconto ti root iti taltalonmo nga agservi iti an-animalmo, ket mangancanto ket maneccanto.
Agannadcayo iti bagbagiyo, di la ket ta maallilaw ti pusoyo, ket mayaw-awancayo, ket agservicayo iti sabali a didios, ket dayawenyo ida;
Ket ti pungtot ni Jehova sumgedto a maibusor cadacayo, ket ripcannanto dagiti langlangit tapno awan ti tudo, ket ti daga dinto mangted iti bungana; ket mapucawcayo iti madaras iti naimbag a daga nga ited ni Jehova cadacayo.
Isu ti gapuna nga ipasnecyonto dagitoy a sasaoc cadagita pusoyo ken cararuayo, ket ibedbedyonto ida a cas maysa a tandaan ita imayo, ket isudanto ti pannacabedbed ti baet dagiti matayo.
Ket isuroyonto dagitoy cadagiti annacyo, a dagitoy ti sasaoenyo cadacuada no agtugawca iti balaymo, ken no magmagnaca iti dalan, ken no agiddaca ken bumangonca.
Ket isuratmonto ida cadagiti baotec ti ruangan ti balaymo, ken iti ricrikepmo;
Tapno dagiti aldawmo umaduda ken dagiti aldaw dagiti annacmo, iti daga a ni Jehova insapatana cadagiti ammam nga ited cadacuada, a cas cadagiti aldaw dagiti langlangit a ngatoen ti daga.
Ta no regtaanyonto a salimetmetan amin a bilin nga ibilinco cadacayo, a sungputenyo, tapno ayatenyo ni Jehova a Diosyo, a magnacayo cadagiti daldalanna, ken cumpetca kencuana;
Iti casta ni Jehova papanawennanto amin dagitoy a nasnacion iti sangoyo, ket pasiaenyonto dagiti nasnacion a daddadackel ken manmannacabalin ngem dacayo.
Tunggal disso a mabaddecan dagiti dapanyo cucuayonto: manipud iti tay-ac ken ti Libano, manipud iti carayan, a carayan Eufrates, agingga iti taaw nga akinlicud, isunto ti beddengyo.
Awanto ti tao a macabael iti sangoyo: ni Jehova a Diosyo icabilnanto ti panagbutengda cadacayo, ken panagamesda cadacayo iti isu-amin a daga a mabaddecanyonto, cas sinaona cadacayo.
Adtoy, siac icabilco iti sangoyo ita nga aldaw ti bendicion ken lunod:
Ti bendicion no ipangagyo dagiti bilbilin ni Jehova a Diosyo, nga ibilinco cadacayo itoy nga aldaw:
Ket ti lunod no dicayo ipangag dagiti bilbilin ni Jehova a Diosyo, ngem sumiasicayo iti dalan nga ibilinco cadacayo itoy nga aldaw, tapno sumurotcayo cadagiti sabsabali a didios, a dicayo am-ammo.
Ket maaramidto a no ni Jehova a Diosmo yegnaca iti daga nga papanam a pagtagicuaan, icabilmonto ti bendicion iti bantay Gerizim, ket ti lunod iti bantay Ebal.
Saanda aya nga adda iti ballasiw ti Jordan, iti licud ti dalan nga agpalelennecan ti init, iti daga dagiti Cananeo nga agnaed idiay Araba a sango ti Gilgal, a sikigan ti cayo a lugo ti More?
Ta masapul nga aglasatcayo iti Jordan tapno sumreccayo nga agtagicua iti daga nga ited cadacayo ni Jehova a Diosyo, ket cucuayonto, ket agtaengcayo idiay.
Ket tungpalenyonto nga aramiden amin ti al-alagaden ken linlinteg nga icabilco iti sangoyo itoy nga aldaw.
Dagitoy dagiti al-alagaden ken linlinteg a tungpalenyonto nga aramiden iti daga a tagicuaem nga ited kenca ni Jehova a Dios dagiti ammam, iti amin nga al-aldaw a panagbiagyo iti rabaw ti daga.
Racrakenyonto a di-agcurang amin a disdisso a nagserservianda cadagiti didiosda dagiti nasnacion a pasiaenyonto, iti rabaw dagiti banbantay a nangato, ken rabaw dagiti turturod ken siroc ti tunggal cayo a nalasbang:
Ket rugpoenyonto dagiti al-altarda, ken waraenyonto dagiti monmonmonda, ken puuranyonto iti apuy ti Asherimda; ket balsigenyonto dagiti kinitikitan a ladladawan dagiti didiosda; ken pucawenyonto ti naganda iti daydiay a lugar.
Dicayto aramiden ti casta ken Jehova a Diosyo.
Ngem iti disso a ni Jehova a Diosyo piliennanto nga aggapu cadagiti amin a capcaputotanyo tapno icabilna idiay ti naganna, uray iti taengna sapulenyonto, ket idiay ti papanamto;
Ket idiay ti pangyeganyonto cadagiti datdatonyo a mapuuran ken cadagiti sacrificioyo, ken dagiti apagcapulloyo, ken ti daton a mailili dagiti imayo, ken dagiti carcariyo, ken dagiti datdaton ti sibubulos a nakemyo, ken dagiti inauna nga annac a lallaki dagiti pangenyo ken arbanyo.
Ket idiay mangancayto iti sango ni Jehova a Diosyo, ket agragragsaccayto iti amin a nangaramatanyo iti imayo, dacayo ken dagiti sangacabbalayanyo a nangbendicionan kenca ni Jehova a Diosmo.
Dicayto ar-aramiden cas ti amin nga aramidentay ditoy ita nga aldaw, tunggal tao iti aniaman a nalinteg cadagiti matana met laeng;
Ta dacayo dicayo pay met la nacagteng iti inana, ken tawid nga ited kenca ni Jehova a Diosmo.
Ngem no lasatenyo ti Jordan ket agnaedcayo iti daga nga ipatawid cadacayo ni Jehova a Diosyo, ket itedna cadacayo ti inana cadagiti amin a cabcabusoryo nga aglawlaw, a ti casta sitatalged ti panagtaengyo:
Maaramidto ngarud, nga iti disso a piliento ni Jehova a Diosyo, a panginaedanna ti naganna, sadiay ti pangyeganyonto ti amin nga ibilinco cadacayo: dagiti mapuuran a datdatonyo, ken dagiti sacrificioyo, dagiti apagcapulloyo, ken ti daton a mailili dagiti imayo, ken amin a napili a carcariyo nga icariyo ken Jehova.
Ket agragragsaccayto iti sango ni Jehova a Diosyo, dacayo ken dagiti annacyo a lallaki, ken dagiti annacyo a babbai ken dagiti bagenyo a lallaki ken dagiti bagenyo a babbai, ken ti Levita nga adda iti uneg ti ruruanganyo, numanpay saan a makibagi ken makipagtawid cadacayo.
Aluadam ti bagim ta dica mangipaay cadagiti datdaton a mapuuran iti amin a disso a makitam:
Ngem iti disso a piliento ni Jehova iti maysa cadagiti caputotam, idiay ti pangidatagamto cadagiti datdatonmo a mapuuran, ken sadiay ti pangaramidamto ti amin nga ibilinco kenca.
Nupay casta, mabalinmo ti agparti ken mangan ti lasag iti uneg ti amin a ruruanganmo, amin a cas ti calicaguman ti cararuam a mayannurot iti bendicion ni Jehova a Diosmo, isu nga impaayna kenca: ti di-nadalus, ken ti nadalus mabalinna ti mangan iti daydiay, cas iti gacela ken cas iti ugsa.
Isuna laeng a dicayto canen ti dara: ibucbucmonto a cas danum iti daga.
Sica dicanto mabalin a canen iti uneg dagiti ruanganmo ti apagcapullo ti bagasmo, wenno ti baro nga aracmo, wenno ti lanam, wenno ti inauna nga annac dagiti arbanmo ken pangenmo, uray ania cadagiti carcarim nga incarim, wenno dagiti datdaton ti sibubulos a nakemmo, wenno ti daton a mailili dagiti imam;
Ngem canemto ida iti sango ni Jehova a Diosmo iti disso a ni Jehova a Diosmo piliennanto, sica ken ti anacmo a lalaki ken ti anacmo a babai, ken ti bag-enmo a lalaki, ken ti bag-enmo a babai, ken ti Levita nga adda iti uneg ti ruanganmo: ket agragragsaccanto iti sango ni Jehova a Diosmo iti amin a pangaramatam iti imam.
Aluadam ti bagim a dica baybay-an ti Levita iti bayat ti panagbiagmo iti dagam.
No ni Jehova a Diosmo padackelennanto ti beddengmo, cas incarina kenca, ket cunamto, Siac manganacto iti lasag, ta ti cararuam calicagumanna ti mangan iti lasag: sica mabalinmonto ti mangan iti lasag a mayannurot iti amin nga esman ti cararuam.
No ti disso a ni Jehova a Diosmo piliennanto, a pangicabilan idiay ti naganna, nalabes ti caadayuna kenca, pumarticanto ngarud iti arbanmo ken iti pangenmo, a ni Jehova intedna kenca, cas imbilinco kenca; ket sica mabalinmo ti mangan iti uneg dagiti ruanganmo, cas iti amin a calicaguman ta cararuam.
Uray cas iti panagsida iti gacela ken iti ugsa, casta ti pannanganmonto cadagidiay: ti di-nadalus ken ti nadalus agpadada a mabalinda ti mangan iti dayta.
Isuna laeng a dicanto mangan a pudno iti dara: ta ti dara isu ti biag, ket dicanto mangan iti biag agraman lasag.
Dicanto canen dayta; ibucbucmonto a cas danum iti daga.
Dicanto canen dayta, tapno agbalinca a naimbag, ken cadagiti annacmo a sumononto kenca, no aramidemto ti nalinteg cadagiti mata ni Jehova.
Isuna laeng a dagiti nasantoan nga adda kenca, ken dagiti carcarim alaemto ida ket incanto iti disso a ni Jehova piliennanto:
Ket sica ipaaymonto dagiti datdatonmo a mapuuran, a ti lasag ken ti dara, iti rabaw ti altar ni Jehova a Diosmo: ket ti dara ti datonmo ibuyatmonto iti rabaw ti altar ni Jehova a Diosmo: ket canemto ti lasag.
Tungpalem ket imdengam amin dagitoy a sasao nga ibilinco kenca a macapaimbag kenca, ken cadagiti annacmo iti calpasam iti agnanayon, no aramidem ti naimbag ken ti nalinteg cadagiti mata ni Jehova a Diosmo.
No ni Jehova a Diosmo pagtalawenna dagiti nasnacion iti sangoanam sadiay a papanam tapno mapasiada, ket sica pasiaem ida, ket agnaedca iti dagada;
Aluadam ti bagim, tapno dicanto masiloan a sumurot cadacuada, calpasan ti pannacadadaelda iti sangom; ken tapno dica agin-intuud maipapan cadagiti didiosda, a cunam, Casano ti panagservi dagitoy a nasnacion cadagiti didiosda
No casta castanto met ti aramidec.
Sica dicanto aramiden ti casta ken Jehova a Diosmo: ta amin a macarimon ken Jehova dagidiay cagurana, isu ti inaramidda cadagiti didiosda; ta uray pay dagiti annacda a lallaki, ken dagiti annacda a babbai puuranda iti apuy a maipaay cadagiti didiosda.
Uray aniaman nga ibilinco cadacayo dayta ti tungpalenyonto nga aramiden: saanmonto a naynayonan, wenno curangan.
Pammagbaga tapno di mailaw-an iti panagdayaw cadagiti ladladawan.
No tumacderto kenca ti maysa a mamadpadles, wenno managparparmata iti darepdep, ket iccannaca iti tanda wenno maysa a nacascasdaaw,
Ket ti tanda wenno nacascasdaaw maaramid, isu a nagsaoanna kenca a cunana, Intan ala sumurot iti sabsabali a didios, a dica pay naammoan, ket agservita cadacuada;
Dicanto italtalec dagiti saosao dayta a mammadles, wenno dayta a managparparmata iti darepdep: ta ni Jehova a Diosyo suutennacayo, tapno maammoan no dacayo ayatenyo ni Jehova a Diosyo iti isu-amin a pusoyo, ken iti isu-amin a cararuayo.
Dacayo sumurotcayto ken Jehova a Diosyo, ket agamangacayo kencuana, ket salimetmetanyo dagiti bilbilinna, ket agtulnogcayo iti timecna, ket agservicayo kencuana, ket cumpetcayo kencuana.
Ket daydiay mammadles wenno managparparmata iti darepdep, mapapatayto; gapu ta nagsao iti panaglicud a maicaniwas ken Jehova a Diosyo a nangaon kenca iti daga nga Egipto, ken nangsubbot kenca nanipud iti balay ti nacaadipnan, tapno ilisinaca iti dalan a ni Jehova imbilinna kenca a pagdalanam
Casta ti panangiwacsimto iti kinadakes iti tengngam.
No ti cabsatmo a lalaki, nga anac ni inam, wenno ti anacmo a lalaki, wenno ti anacmo a babai, wenno ti asawa a babai ti barucongmo, wenno ti gayyemmo nga isu ti cas iti cararuam met laeng, aliugennaca iti nalimed, a cunana, Intan ket agservita iti sabsabali a didios a dica naammoan, sica wenno dagiti ammam:
Cadagiti didios dagiti il-ili a nailicmut kenca, asideg kenca, wenno adayu kenca, manipud iti maysa a pungto ti daga inggana iti sabali a pungto ti daga;
Dicanto umanamong kencuana, wenno umimdeng kencuana; wenno ti matam dinanto caasian, wenno dicanto isakit, wenno dicanto ilemmeng:
Ngem di bumurong a patayemto; dayta imam ti umunanto nga agdisso kencuana a mamapatay, ket ti calpasanna ti ima dagiti amin a tattao.
Ket uburemto iti batbato inggana iti di matay; gapu ta rinantanaca a pagsanuden ken Jehova a Diosmo a nangaon kenca iti daga nga Egipto nanipud iti balay ti nacaadipnan.
Ket amin ti Israel denggennanto, ket agbutengto, ket dinto agararamiden iti uray ania a kinadakes cas daytoy iti tengngam.
No mangngegmonto a masasao ti maipapan iti maysa cadagiti il-ili nga ni Jehova a Diosmo itedna kenca, tapno agnaedca sadiay, a cunana,
Dadduma a tattao a salawasaw pimmanawda iti tengngam, ket ginuyugoyda dagiti agnaed iti ilida, a cunada, Intayon, ket agservitayo iti sabsabali a didios a dicayo naammoan;
Taluntonemto ngarud, ket amirisemto, ken intuudemto a nalaing; ket, adtoy, no pudno ket nalawlawagan a dayta a macarimo naaramid iti tengngam.
Sica dinto lumbes a dadaelem dagiti agnaed iti dayta a ili iti tadem ti campilan, a matalipupus ti panangpucawmo, ken amin nga adda idiay ken amin dagiti an-animalna, iti tadem ti campilan.
Ket cayumcumento amin a samsamna iti tengnga ti calzadana, ket puuramto iti apuy ti ili, ken amin-amin a samsamna, a maipaay ken Jehova a Diosmo: isunto ti maysa a bunton iti agnanayon, dinto mabangonen a mabalbaliwan.
Ket awanto ti dumket iti imam cadagita a naidatag; tapno ibabawi ni Jehova ti rungsot ti pungtotna, ket caasiannaca ken makipagricna kenca, ket paaduennaca, cas insapatana cadagiti ammam;
No sica ipangagmonto ti timec ni Jehova a Diosmo tapno salimetmetam amin a bilbilinna nga ibilinco kenca itoy nga aldaw, tapno aramidem ti nalinteg cadagiti mata ni Jehova a Diosmo.
Maiparit ti panangpalaad iti bagi maipoon iti natay
Nadalus ken saan a nadalus nga an-animal
Dacayo ti annac ni Jehova a Diosyo: dicayto sugaten dagiti bagbagiyo, wenno kiskisan iti uray ania iti baet dagiti matayo maipuon iti natay.
Ta sica maysaca nga ili a nasantoan ken Jehova a Diosmo, ket ni Jehova pinilinaca a maysa nga ili a cucuana a naisalsalumina, naipangpangrona ngem iti amin nga il-ili nga adda iti rabaw ti daga.
Dicanto mangan iti uray ania a nacarimrimon.
Dagitoy isuda dagiti an-animal nga mabalinyo a canen: ti vaca, ti carnero, ken ti calding.
Ti ugsa ken ti gacela ken ti corso, ken ti calding nga atap, ken ti unicornio, ken ti vaca nga atap, ken ti gamusa.
Ket tunggal animal a nagpisi ti cucuna ken nagguddua ti dapanna, ken agngatingat cadagiti an-animal, dayta ti mabalinyo a canen.
Nupay casta, dagitoy dicayto canen cadagiti agngatingat wenno naggudca ti dapanna: ti camello, ken ti liebre, ken ti conejo; gapu ta dagitoy agngatingat ngem saan a nagguddua ti cucuda, dagitoy saanda a nadalus cadacayo.
Ket ti babuy, gapu ta nagpisi ti cucuna ngem saan nga agngatingat, daytoy saan a nadalus cadacayo: iti lasagna dicayto mangan, ket ti bangcayna a natay dicayto sagiden.
Dagitoy ti mabalinyo a sidaen cadagiti amin nga adda iti dandanum: uray ania nga adda pigarna ken sicsicna, mabalinyo a sidaen;
Ket uray ania nga awan pigarna wenno sicsicna dicayto sidaen; saanto a nadalus cadacayo daytoy.
Ngem dagitoy isuda dagiti saanmonto a sidaen; ti aguila, ken ti azor, ken ti aguila ti taaw,
Ken ti cacoc, ken ti sawi, ken ti cali, ken cakitana,
Ken amin a wac, ken cakitana,
Ken ti avestruz, ken ti calaw, ken ti garceta, ken ti cali, ken cakitana,
Ken ti puec, ken ti cullaaw, ken calamon,
Ken ti pelicano, ken ti buitre, ken ti gaviota,
Ken ti ticbabuy, ken ti cannaway, ken cakitana, ken ti abubilla, ken ti panniki.
Ken amin a nagpayac nga agcaradap saanda a nadalus cadacayo: dagitoy saanto a masida.
Cadagiti amin a nadalus a tumatayab a mabalinyo a sidaen.
Dacayo saancayto nga agsida iti uray ania a natay latta: mabalinyo nga ited iti gangannaet nga adda iti uneg dagiti ruanganmo, tapno isu ti agsida; wenno mabalinmo nga ilaco iti gangannaet: ta sica maysaca nga ili a nasantoan ken Jehova a Diosmo
Dicanto pagluto iti urbon a calding ti gatas ni inana.
Pagcapulloemto a di agcurang ti amin a maapit iti bin-im nga agtaud iti talon iti tinawentawen.
Ket mangancanto iti sango ni Jehova a Diosmo iti lugar a piliennanto, tapno itaengna ti naganna sadiay, ti apagcapullo ti iricmo, ken ti baro nga aracmo, ken ti lanam, ken dagiti umuna nga annac a lallaki dagiti arbanmo ken pangenmo; tapno masursurom ti agbuteng ken Jehova a Diosmo nga agnanayon.
Ket no ti dalan, ta nawatiwat unay kenca, a dica cabaelan nga awiten, gapu ta adayu unay kenca ti disso a piliento ni Jehova a Diosmo tapno icabilna sadiay ti naganna, no bendicionannacanto ni Jehova a Diosmo:
Iti casta, papirakemto, ket siglotamto ti pirac ita imam, ket incanto iti disso a ni Jehova a Diosmo piliennanto:
Ket gastoemto ti pirac iti pagayatan ta cararuam, vaca man wenno carnero, wenno arac, wenno naingel nga inumen, wenno uray ania a tarigagayan ta cararuam; ket mangancanto sadiay iti sango ni Jehova a Diosmo, ket agragragsaccanto, sica ken dagiti cabbalaymo.
Ket ti Levita nga adda iti uneg dagiti ruanganmo, dicanto agliway kencuana; ta isu awan ti bagina wenno pannakipagtawidna kenca.
Iti pagtapusan ti tunggal tallo a tawen, yegmonto amin nga apagcapullo ti apitmo iti daydiay met la a tawen, ket idulinmonto iti uneg dagiti ruanganmo:
Ket ti Levita, gapu ta awan bagina ken pannakipagtawidna kenca, ken ti gangannaet, ken dagiti ul-ulila ken ti balo a babai, nga adda iti uneg dagiti ruanganmo, umaydanto ket mangandanto ken mapnecdanto; tapno ni Jehova a Diosmo bendicionannacanto iti amin nga aramidem a pagbannogan ta imam.
Iti gibus ti tunggal pito a tawen aramidemto ti maysa a pammacawan.
Ket daytoy ti wagas ti pammacawan: tunggal nacapautang pacawanennanto ti impautangna iti padana a tao; dinanto singsingiren ti padana a tao, ken ti cabsatna; ta ti pammacawan ni Jehova naibal-laag.
Iti maysa a gangannaet mabalinmo a singiren: ngem ti uray ania a cucuam nga adda ken cabsatmo, ta imam pacawanennanto.
Isuna laeng nga awanto ti napanglaw iti biangmo (ta ni Jehova bendicionannacanto a pudno iti daga nga ited kenca ni Jehova a Diosmo a tawidem tapno tagicuaem).
No la ketdi no agawaam nga imdengan ti timec ni Jehova a Diosmo tapno tungpalem a sungputen amin daytoy a bilin nga ibilinco kenca itoy nga aldaw.
Ta ni Jehova a Diosmo bendicionannacanto, cas incarina kenca: ket sica agpautangcanto cadagiti adu a nasnacion, ngem sica dicanto umutang; ket sica iturayamto dagiti adu a nasnacion, ngem isuda didacanto iturayan.
No addanto iti biangmo ti maysa a napanglaw a tao, a maysa cadagiti cacabsatmo iti uneg ti uray ania a ruanganmo iti dagam nga inted kenca ni Jehova a Dios, dicanto patangkenen ta pusom, wenno petpetan ta imam iti napanglaw a cabsatmo;
Ngem ucrademto a di-bumurong ta imam kencuana, ket pautangamto iti umanay a masapulna iti daydiay a pagcuranganna.
Agannadca tapno awanto ita pusom ti dakes a pannunot, a cunam, Ti maicapito a tawen, ti tawen ti pannacapacawan asidegen; ket ti matam agdakes a maibusor iti napanglaw a cabsatmo, ket awan la ti itedmo kencuana; ket umawag ken Jehova iti maicaniwas kenca, ket iti casta macabasolca.
Sica mangtedcanto kencuana a di agcurang, ket ta pusom saanto a mapaldaangan no mangtedca kencuana, gapu ta daytoy ti pangbendicionanto ni Jehova a Diosmo kenca iti amin nga aramidmo, ken amin a pangaramatam ita imam.
Ta ti napanglaw saanto nga agawan iti daga; gapuna nga ibilinco kenca a cunac, Sica ucrademto a di-agcurang ta imam iti cabsatmo, iti macasapul kenca, ken iti napanglawmo iti dagam.
No ti cabsatmo maysa nga Hebreo a lalaki, wenno Hebrea a babai, mailaconto kenca ket agservi kenca iti innem a tawen; no casta iti maicapito a tawen, wayawayaanto a pumanaw kenca.
Ket no wayawayaam a pumanaw kenca, dicanto palubosan nga ima-ima:
Ipaaymonto a sipaparabur kencuana aggapu iti pangenmo, ken iti aggapu iti pagtaltagam, ken ti aggapu iti pagpespesam ti arac; cas ti panangbendicion kenca ni Jehova a Diosmo, casta ti panangtedmonto kencuana.
Ket sica laglagipemto a maysaca met nga adipen idi iti daga nga Egipto, ket ni Jehova a Diosmo sinubbotnaca; isu ti gapuna nga ibilinco kenca daytoy ita nga aldaw.
Ket castoy, no cunananto kenca, Diacto pumanaw nga umadayu kenca; ta ayatennaca ken dagiti cabbalaymo, gapu ta naimbag ti casasaadna kenca:
Iti casta ngarud mangalacanto iti maysa a culocol, ket isu ti pangtebbengmo iti lapayagna iti rikep, ket adipenmonto nga agnanayon
Ket casta met ti aramidemto iti adipenmo a babai.
Dicanto pagarupen a narigat kenca no palubosam nga agwayawaya a pumanaw kenca; ta iti mamindua a tangdan ti mangmanglo naiservina kenca iti innem a tawen: ket ni Jehova a Diosmo bendicionannacanto iti isu-amin nga aramidem.
Amin nga inauna a lallaki a mayanac dagiti arbanmo, ken pangenmo santificaremto ken Jehova a Diosmo: dicanto pagtrabajo ti inauna nga anac ti arbanmo, wenno pukisan ti inauna nga anac ti pangenmo.
Sidaemto dayta iti sango ni Jehova a Diosmo iti tinawentawen iti disso a ni Jehova pilienanto, sica ken dagiti cabbalaymo.
Ket no adda uray ania a pilawna, a cas ti pilay, wenno bulsec, wenno uray aniaman a pacapilawanna, dicanto idaton ken Jehova a Diosmo.
Sidaemto iti uneg dagiti ruanganmo: ti di nadalus ken ti nadalus mangandanto nga agpadpada, cas iti gacela, ken iti ugsa.
Isuna laeng a dicanto canen ti darana; ibucbucmonto a cas danum iti daga.
Ngilinem ti bulan nga Abib, ket salimetmetam ti pascua ken Jehova a Diosmo; ta iti bulan nga Abib ni Jehova a Diosmo impanawnaca sadi Egipto iti rabii.
Ket mangidatoncanto iti pascua ken Jehova a Diosmo ti aggapu iti pangen ken iti arban iti disso a ni Jehova piliennanto a pangitaenganna ti naganna.
Dicanto mangan iti tinapay a nalevaduraan; pito nga aldaw a manganto iti awan levadurana a tinapay nga isu ti tinapay ti panagladingit; ta sica nadaras ti pannacaipanawmo sadiay daga nga Egipto: tapno malagipmo ti aldaw a pannacaaonmo iti daga nga Egipto iti isu-amin nga al-aldaw ti panagbiagmo.
Ket awanto ti levadura a makita iti biangmo cadagiti pito nga aldaw iti isu-amin a beddengmo; wenno awanto ti uray ania a lasag ti idatonmo iti umuna nga aldaw iti sumipnget, a matda nga agpatnag agpapan iti bigat.
Dica mabalin ti agdaton iti pascua iti uray sadino nga uneg dagiti ruanganmo nga ni Jehova a Diosmo itedna kenca;
Ngem iti disso a ni Jehova a Diosmo piliennanto a pangitaengan iti naganna, idiay mabalinmonto ti mangaramid iti sacrificio a pascua iti sumipnget no lumnec ti init, iti tiempo ti ipapanawmo sadi Egipto.
Ket sica agtonocanto, ket canemto iti disso a ni Jehova a Diosmo piliennanto: ket agsublicanto iti bigat a mapan iti toltoldam.
Cadagiti innem nga aldaw mangancanto iti awan levadurana a tinapay: ket itinto maicapito nga aldaw isunto ti nadaeg a panaggigimong ken Jehova a Diosmo: sica dicanto agtrabajo iti dayta.
Pito a lawlawasna ti bilangemto a maipaay kenca: manipud ti aldaw a panangirugim a nangipacat iti rakem iti maapit, rugiamto ti agbilang iti pito a lawlawasna.
Ket ngilinemto ti fiesta dagiti lawlawasna ken Jehova a Diosmo, agraman iti maysa nga ipaaymo a sibubulos a nakem a daton dagiti imam, nga itedmonto cas catutopan ti pammendicion kenca ni Jehova a Diosmo:
Ket sica agragsaccanto iti sango ni Jehova a Diosmo, sica ken ti anacmo a lalaki, ken ti anacmo a babai, ken ti adipenmo a lalaki, ken ti adipenmo a babai, ken ti Levita nga adda iti uneg dagiti ruruanganmo, ken ti gangannaet, ken dagiti ul-ulila ken ti balo a babai, nga adda iti tengngam, iti disso a ni Jehova a Diosmo piliennanto a panginaedan iti naganna.
Ket laglagipemto a maysaca met idi nga adipen sadi Egipto: ket tungpalemto ken aramidem dagitoy a al-alagaden.
Sica ngilinemto ti fiesta dagiti tabernaculo pito nga aldaw, calpasan ti panagocconmo ti naggapu iti pagtaltagam, ken iti pagaracam.
Ket agragsaccanto iti fiestam, sica ken ti anacmo a lalaki, ken ti anacmo a babai, ken ti bag-enmo a lalaki, ken ti bag-enmo a babai, ken ti Levita, ken ti gangannaet, ken dagiti ul-ulila ken ti balo a babai, nga adda iti uneg dagiti ruruanganmo.
Pito nga aldaw a ngilinemto ti maysa a fiesta ni Jehova a Diosmo iti disso a ni Jehova piliennanto: ta ni Jehova a Diosmo bendicionannacanto iti isu-amin nga apitmo, ken isu-amin a pagbannogan dagiti imam, ket naragsaccanto iti isu-amin.
Dagiti amin a lallakim mamitlo iti macatawen nga agparangdanto ken Jehova a Diosmo iti disso a ni Jehova piliennanto: iti fiesta ti di-nalevaduraan a tinapay, ken iti fiesta dagiti lawlawasna, ken iti fiesta iti fiesta dagiti tabernaculo, ket didanto agparparang nga ima-ima iti sango ni Jehova:
Tunggal maysa a lalaki mangtedto cas cabaelanna iti catutopan ti bendicion nga inted kenca ni Jehova a Diosmo.
Oc-ocom ken pangpangolo mamangoncanto kenca cadagiti amin a ruruanganmo, a ni Jehova intedna kenca, cas mayannurot cadagiti caputotam; ket isuda ocomendanto ti umili iti nalinteg a panangocom.
Dicanto kilkilloen ti justicia: dicanto pagdudumaen dagiti tattao: dicanto met awaten ti panocsoc; ta ti pangsocsoc bulsekenna dagiti mata ti masirib, ket ballicugenna dagiti sasao dagiti nalinteg.
Ti laeng linteg ti surotemto tapno agbiagca ken agtawidca iti daga nga ni Jehova a Diosmo itedna kenca.
Dicanto mangimula iti agpaay kenca ti maysa nga Ashera nga uray ania a kita ti cayo iti sikigan ti altar ni Jehova a Diosmo, isu nga aramidemto nga maipaay kenca.
Dicanto met ibangonan ti biangmo iti maysa a monmon; a ni Jehova a Diosmo cagurana.
Dicanto mangipaay ken Jehova a Diosmo ti vaca wenno carnero nga adda pilawna, wenno uray ania a dakes; ta dayta ti macarimon ken Jehova a Diosmo.
No addanto matumpungan iti tengngam iti uneg iti uray ania cadagiti ruruanganmo nga ni Jehova a Diosmo itedna kenca, lalaki wenno babai, a mangaramid iti dakes iti sango ni Jehova a Diosmo, iti panagsalungasing iti tulagna,
Ket napan ket nagservi cadagiti sabali a didios, ket nagdaydayaw cadacuada, wenno iti init, wenno iti bulan, wenno iti uray ania a buyot ti langit, isu nga diac imbilin kenca;
Ket maibaga kenca, ken mangngegam, malutmotemto ngarud a naimbag; ket, adtoy, no pudno, ket nalawlawagan, a dayta a macarurud maaramid iti Israel.
Iti casta alaemto dayta a lalaki wenno dayta a babai, a nangaramid iti daytoy dakes a banag cadagiti ruruanganmo, agpada ti lalaki wenno ti babai; ket sica uburemto ida tapno matayda iti batbato.
Iti panagsao dagiti dua a macasacsi, wenno dagiti tallo a macasacsi, ti maicari a matay mapapatayto; iti panagsao ti maymaysa a sacsi saanto a mapapatay.
Ti ima dagiti macasacsi isunto ti umuna nga agdisso kencuana a mangpatay; santo ti ima ti dagup ti umili, Casta ti panangiccatmo iti dakes iti tengngam.
No rumsua a naricut unay kenca iti panangeddeng ti maysa a panggep iti nagtengngaan ti dara ken dara, iti nagtengngaan ti subang ken subang, ken iti nagtengngaan ti cabil ken cabil, a pagtandan ti susic iti uneg dagiti ruruanganmo; tumacdercanto ngarud, ket mapancanto iti disso a ni Jehova a Diosmo piliennanto;
Ket pumarangcanto cadagiti papadi a Levitas, ken iti ocom nga addanto cadagidiay nga al-aldaw: ket agintuudcanto; ket isuda ipamatmatdanto kenca ti maipato iti panangocom.
Ket aramidemto ti mayannurot iti naikeddeng nga ipamatmatdanto kenca, manipud iti disso a ni Jehova piliennanto; ket tungpalemto nga aramiden ti mayannurot iti amin nga isurodanto kenca:
Iti mayannurot iti linteg nga isurodanto kenca, ken mayannurot iti panangocom nga ibagadanto kenca, sica aramidemto; dicanto lumabsing iti naikeddeng nga isurodanto kenca iti macanawan wenno iti macatigid.
Ket ti tao nga agaramid a sicucuspag, a dina ipangpangag ti padi nga adda nga agannong iti sango ni Jehova a Diosmo, wenno iti ocom, dayta met laeng a tao matayto: ket sica iccatemto ti dakes iti Israel.
Ket amin a tattao dumngegdanto, ket agbutengdanto, ket didanto agaramiden a sicucuspag.
No macadanoncanto iti daga ni Jehova a Diosmo nga inted kenca, ket matagicuamto, ket agnaedcanto idiay, ket cunamto, Mamangonacto iti maysa nga ari a mangituray caniac, cas cadagiti amin a nasnacion nga adda iti licmutco:
Di bumurong a bangonemto nga ari nga agari kenca, ti piliento ni Jehova a Diosmo: maysa cadagiti cacabsatmo ti icabilmonto nga ari a mangituray kenca; di maipalubos a dutokem ti maysa a gangannaet a mangituray kenca, isu a saanmo a cabsat.
Isuna laeng a dinanto paaduen a maipaay kencuana met laeng dagiti cabcabayo, wenno panggep a pagsublien ti umili idiay Egipto, tapno mapaaduna coma dagiti cabcabayo; ta cas sinao ni Jehova cadacayo, Manipud ita dicayto masublianen dayta a dalan.
Isu dinanto met paaduen dagiti assawana, tapno ti pusona di coma sumiasi: dinanto met paaduen unay kencuana ti pirac ken ti balitoc.
Ket maaramidto, a no isu macapagtugaw iti trono ti pagarianna, mangsuratto iti maysa a libro a maipaay kencuana ti catucad daytoy a linteg nga adda iti sango dagiti papadi a Levitas:
Ket addanto laeng kencuana, ket basbasaennanto idiay iti isu-amin nga al-aldaw ti panagbiagna; tapno masursurona ti agbuteng ken Jehova a Diosna, tapno salimetmetanna ti dagup ti sasaoen daytoy a linteg ken dagitoy nga al-alagaden, tapno aramidenna ida;
Tapno di-mapatangsit ti pusona cadagiti cacabsatna, ken tapno di sumiasi iti bilin a mapan iti canawan, wenno iti catigid: tapno umatiddug dagiti al-aldawna iti pagarianna, isu ken dagiti annacna, iti tengnga ti Israel.
Dagiti bagi dagiti Levitas. 
Ti pudno a mammadto. 
Ti naulbod a mammadto.
Dagiti papadi a Levitas, nga amin met laeng a caputotan ni Levi, awanto ti bagida wenno didanto makipagtawid iti Israel: isuda canendanto dagiti datdaton a maaramid iti apuy, ken Jehova ken ti tawidna.
Ket isuda awanto ti tawidda cadagiti cacabsatda: ni Jehova ti tawidenda, cas sinaona cadacuada.
Ket daytoy isunto ti utang nga ited dagiti tattao, cadagiti papadi dagiti mangidaton iti sacrificio, vaca man wenno carnero, iteddanto iti padi ti abaga, ken dagiti dua a pingping, ken ti bitoca.
Dagiti umuna a bungbunga ti bukelmo, ti baro nga aracmo, ken ti lanam, ken ti umuna a dutdutdut ti carnerom, itedmonto kencuana.
Ta ni Jehova a Diosmo pinilina cadagiti amin a capcaputotam, nga agsaad tapno agannong iti nagan ni Jehova, isu ken dagiti annacna a lallaki iti agnanayon.
Ket no maysa a Levita aggapu iti maysa cadagiti ruruanganmo a pagnaedan, iti amin ti Israel ket umay a sicacalicagum ti cararuana iti disso a ni Jehova piliennanto;
Agannongto ngarud iti nagan ni Jehova a Diosna, cas aramiden amin a cacabsatna a Levitas nga agyan sadiay iti sango ni Jehova.
Isuda addanto maipada nga apagda a canen, sabali pay ti aggapu iti pacalacoan ti sigud a cucuana.
No macadanonca iti daga a ited ni Jehova a Diosmo kenca, dicanto sursuroen nga aramiden ti cas cadagiti kinarimon dagidiay a nasnacion.
Awanto ti masaracan kenca, uray maysa, nga agpalasat iti anacna a lalaki wenno iti anacna a babai iti apuy, a maysa a mangaramat iti panagpadpadles, a maysa a mammuyon, wenno maysa nga manangsalamangca, wenno managanito,
Wenno maysa a managilabeg, wenno mannakiuman cadagiti mangcuculam, wenno maysa nga asuang, wenno maysa nga adda carcaradingna.
Ta siasinoman a mangaramid cadagitoy isu ti macarimon ken Jehova: ket gapu cadagitoy a kinarimon, ni Jehova a Diosmo pagtalawenna ida iti sangoanam.
Sica napalungdocanto ken Jehova a Diosmo.
Cadagitoy a nasnacion a pasiaemto, umimdengda cadagiti mammuyon, ken dagiti agpadpadles; ngem iti maipapan kenca, ni Jehova a Diosmo saanna nga impalubos kenca tapno aramidem ti casta.
Ni Jehova a Diosmo mamangonto kenca iti maysa a mammadto nga aggapu iti nagtengngaam, cadagiti cacabsatmo, cas caniac; isu ti ipangagyonto;
Cas mayannurot iti amin a kinalicagumam ken Jehova a Diosmo idiay Horeb iti aldaw ti pannacagimgimong, a kinunam, Diac coma mangngeganen ti timec ni Jehova a Diosco, wenno diac coma makitan daytoy dackel nga apuy, tapno diac coma matay.
Ket ni Jehova kinunana caniac, Naimbag ti panangisaoda iti insawangda.
Mamangonacto cadacuada iti mammadto nga aggapu cadagiti cacabsatda, a cas kenca; ket icabilconto dagiti sasaoc iti ngiwatna, ket saoennanto cadacuada amin ti ibilinconto kencuana.
Ket maaramidto, nga ti siasinoman a dinto mangipangag cadagiti sasaoc a saoennanto iti naganco, isingirconto iti daydiay.
Ngem ti mammadto, a mangyebcasto iti sao a sicucuspag iti naganco, a diac imbilin kencuana a saoenna, wenno saoennanto iti nagan dagiti sabsabali a didios, dayta met la a mammadto matayto.
Ket no saoem iti pusom, Casano ti panangammominto iti sao a di-imbaga ni Jehova?
No ti mammadto agsao iti nagan ni Jehova, no ti banag saan a sumaruno, wenno di-maaramid dayta ti banag a ni Jehova saanna nga imbaga: ti mammadto sinaona dayta a sicucuspag, dicanto agbuteng kencuana.
Dagiti il-ili a pagcamangan. 
Linlinteg maipapan cadagiti duldulon 
ken pammanecnec.
No ni Jehova a Diosmo pusaynanto dagiti nasnacion a ti dagada ni Jehova a Diosmo itedna kenca, ket sumandica cadacuada, ket agnaedca cadagiti il-ilida ken iti balbalayda;
Mangilasincanto ti maipaay kenca iti tallo nga il-ili iti tengnga ti dagam a ited ni Jehova a Diosmo kenca a pagtagicuaam.
Isaganaamto ta bagim iti dalan, ket bingayemto dagiti pagbeddengan ti dagam a ni Jehova a Diosmo ipatawidna kenca iti tallo a paspaset, tapno ti tunggal maysa a macapapatay mabalinna ti agtaray sadiay.
Ket dagitoy ti casasaad ti macapapatay nga agcamangto idiay ket agbiag: ti mamapatay a dina nagayatan iti padana a tao, ket dina ginurgura iti nalabes nga al-aldaw;
Cas no maysa a tao mapan iti bakir a cacuyogna ti padana a tao nga agpucan iti cayo, ket ti imana inlayatna ti wasay tapano pucanenna ti cayo, ket ti wasay masucto iti putan, ket agdisso iti caduana, ket matay; isu cumamangto iti maysa cadagitoy nga il-ili ket agbiag,
Di la ket ta ti agibales iti dara camatenna ti nacapatay, no sipupudot pay laeng ti pusona, ket macamacamna, ta ti dalan atiddug, ket sugatenna iti macapatay: idinto a di maicari a matay, gapu ta dina met ginurgura cadagiti aldaw a nalabes.
Isu ti gapuna nga ibilinco kenca a cunac, Mangilasincanto iti tallo nga il-ili a maipaay kenca.
Ket no ni Jehova a Diosmo palawaenna ti beddengmo, cas insapatana cadagiti ammam, ken itedna kenca ti amin a daga nga incarina cadagiti ammam;
No salimetmetamto ti dagup daytoy a bilin, tapno aramidem, isu nga ibilinco kenca itoy nga aldaw, nga ayatem ni Jehova a Diosmo, ken magnaca a cancanayon iti daldalanna; inayonmonto pay ngarud a maipaay kenca ti tallo nga il-ili, sabali pay laeng dagitoy tallo;
Tapno ti dara nga awan basolna saan a maibucbuc iti tengnga ti dagam a ni Jehova a Diosmo itedna kenca a tawid, ket iti casta ti dara maiparabawto kenca.
Ngem no siasinoman a tao gumura iti padana a tao, ket sanebenna, ket tumacder a bumusor kencuana, ket sugatenna iti macappatay, isu a pacatayanna, ket daydiay cumamang iti maysa cadagitoy a ili;
Iti casta dagiti lallacay iti ilina agbaondanto ket paalada idiay, ket yawatda ti bagina iti ima ni agibales iti dara tapno matay.
Ti matam dinanto caasian, ngem iccatemto iti Israel ti dara nga awan basolna, tapno agbalincanto a naimbag.
Dicanto yalis ti dulon ti daga ti padam a tao, nga dagiti inauna incabilda iti tawidmo, nga tawidemto sadiay daga a ni Jehova a Diosmo itedna kenca a tagicuaem.
Ti maymaysa a sacsi dinto tumacder a mangidarum iti maysa a tao gapu iti uray ania a kinadakes, wenno aniaman a basol, iti uray ania a basol, a nacabiddutanna: iti panagsao ti dua a sacsi, wenno iti panagsao ti tallo a sacsi, ti pacapanecnecan ti maysa a panggep.
No ti maysa a naulbod a sacsi tumacder a mangimameg iti maysa a tao, tapno panecnecanna ti maibusor kencuana ti panagaramid ti dakes,
Dagitoy dua a tattao ngarud nga agringgor, agtacderdanto iti sango ni Jehova, iti saclang dagiti agannongto a papadi ken oc-ocom cadagitanto nga al-aldaw;
Ket dagiti oc-ocom agpalutpotdanto a nalaing: ket adtoy, no ti sacsi maysa a naulbod a sacsi, ket pinanecnecanna a sititiri ti macaidadanes iti cabsatna;
Aramidemto met ngarud kencuana, ti cas pinanunotna nga inaramid iti cabsatna: iti casta maiccatmonto ti dakes iti tengngam.
Ket dagiti mabati denggendanto ket agbutengdanto, ken panipudandan a didanto ar-aramidenen ti uray ania a casdiay a dakes iti tengngam.
Ket ti matam dinto mangngaasi; ti biag maisingirto iti biag, mata iti mata, ngipen iti ngipen, ima iti ima, saca iti saca.
No inca makigubat cadagiti cabusormo, ket makitam dagiti cabcabayo ken luglugan, ken maysa nga ili nga ad-adu ngem sica, dicanto agbuteng cadacuada; ta ni Jehova a Diosmo siaadda kenca, isu a nangaon kenca iti daga nga Egipto.
Ket castoyto, no dandanicayo makigubat, ti padi umasidegto, ket cunananto iti umili,
Ket saoennanto cadacuada, Denggem, O Israel, ita nga aldaw dandanicayo makigubat cadagiti cabusoryo: saan coma a cumapoy ti pusoyo; dicayo agbuteng, dicayo agpigerger, wenno makigtot cadacuada;
Ta ni Jehova a Diosyo isu ti cumuyog cadacayo, a Makibacal a catulongyo cadagiti cabusoryo tapno ispalennacayo.
Ket dagiti agtuturay saoendanto iti ili a cunada, Asino daydiay a tao a namangon iti baro a balay a dina insibbo
Mapan coma agsubli iti balayna, di la ket ta matay iti gubat, ket sabali a tao ti mangisibbo.
Ket asino ti tao a nagmula iti cauvasan a dina lac-amen ti bungana
Mapan coma agsubli iti balayna, di la ket ta matay iti gubat, ket sabali a tao ti aglac-am iti bungana.
Ket asino a lalaki ti makitulag iti asawaenna, ket dina pay la inasawa
Mapan coma agsubli iti balayna, di la ket ta matay iti gubat, ket sabali a lalaki ti mangasawa.
Ket dagiti agtuturay inayondanto manen a saoen iti umili, ket cunadanto, Asino a lalaki nga addaan buteng, ken nacapuy ti pusona
Mapan coma agsubli iti balayna, di la ket ta ti puso dagiti cacabsatna marunaw cas ti pusona.
Ket castoyto no dagiti agtuturay nagibusandanton ti panagsaoda iti umili, bangonendanto dagiti capcapitan dagiti buybuyot nga akin-una cadagiti tattao.
No macaadanica iti maysa nga ili tapno gubatem, iwarragawagmonto ti cappia kencuana.
Ket castoyto no isungbatna kenca ti cappia, ket luctannaca, maaramidto nga amin a tattao a masaracan idiay agbuisdanto kenca, ket agservidanto kenca.
Ket no dinto makicappia kenca, ngem makigubat kenca, lacubemto ngarud:
Ket no ni Jehova a Diosmo yawatnanto ita imam, dadaelemto amin a lallaki idiay iti tadem ti campilan:
Ngem dagiti babbai ken dagiti ubbing, ken dagiti an-animal, ken amin nga adda iti ili, uray amin a samsam, kencuana alicumcumento a samsammo; ket canemto ti nasamsam cadagiti cabusormo, a ni Jehova a Diosmo intedna kenca.
Castoy ti aramidemto cadagiti amin nga il-ili nga adda iti adayu unay kenca, a saan a canayon dagiti il-ili dagitoy a nasnacion.
Ngem cadagiti il-ili dagitoy a tattao a ni Jehova a Diosmo intedna kenca a tawid, awanto ti biagem nga uray ania nga umanges:
Ngem talipupusemto a dadaelen ida: ti Heteo, ken ti Amorreo, ti Cananeo, ken ti Perezeo, ken ti Heveo, ken ti Jebuseo; cas ni Jehova a Diosmo imbilinna kenca;
Tapno didacayo isuro a tumulad cadagiti kinarimonda, isu nga inaramidda cadagiti didiosda; iti casta macabasolcayto iti maicaniwas ken Jehova a Diosyo.
No lacubemto ti maysa nga ili iti mabayag nga al-aldaw iti pannakigubatmo kencuana tapno maalam, dicanto dadaelen iti wasay dagiti caycayona ta mabalinmo a pagbiag dagita, ket dicanto pucpucanen ida, ta tao aya ti cayo iti talon tapno lacubem coma?
Dagiti laeng caycayo, nga ammom a saanda a caycayo a taraon, ti dadaelemto ken pucanem; ket bangonemto a sarikedked a maibusor iti ili a makigubat kenca inggana iti di-maparmec.
No masaracan ti maysa a napatay ti daga nga ited kenca ni Jehova a Diosmo, a tagicuaen, a naiwalang iti daga, ket di am-ammo ti nangcabil kencuana;
Dagiti ngarud lallacayyo ken dagiti oc-ocomyo rumuardanto, ket rucodendanto agingga cadagiti il-ili a nailawlaw kencuana dayta a natay:
Ket maaramidto a ti ili a caasitgan iti natay a tao, dagiti met lallacay ti daydiay nga ili mangaladanto iti maysa a vaca a di pay pinagbannog, ken di pay nasangolan a nagguyod;
Ket dagiti lallacay iti dayta nga ili isalogdanto dayta a vaca iti maysa a lobong nga adda danumna nga agay-ayus, a di naarado wenno di namulaan, ket bungtolendanto ti lengnges ti vaca sadiay a lobong.
Ket dagiti papadi nga annac a lallaki ni Levi umaydanto umasideg; ta isuda ti pinili ni Jehova a Diosmo nga agannong kencuana, ken mamendicion iti nagan ni Jehova; ket iti mayannurot iti saoda isu ti maikeddengto iti amin a susic ken iti amin a panangcabil.
Ket amin a lallacay iti dayta nga ili, nga isuda ti caasitgan iti natay a tao, buggoandanto dagiti im-imada iti rabaw ti vaca a binungtolda ti lengngesna idiay a lobong;
Ket isuda sumungbatdanto ket cunada, Dagiti im-imami saanda nga imbuyat daytoy a dara castamet a saan a nakita dagiti matami.
Pacawanem, O Jehova, ti ilim nga Israel a sinubbotmo, ket dica ipalubos nga agbati iti tengnga ti ilim nga Israel ti dara nga awan basolna
Ket ti dara mapacawanto cadacuada.
Iti casta iccatemto ti dara nga awan basolna iti tengngam no aramidemto ti nalinteg cadagiti mata ni Jehova.
No inca makigubat cadagiti cabusormo, ket ni Jehova a Diosmo yawatna ida cadagita im-imam ket alaem ida a nacayawan,
Ket makitam cadagiti nacayawan ti maysa a napintas a babai, ket adda panagrayom kencuana, ket alaem coma nga asawaen;
Alaemto iti balaymo ngarud; ket isu kiskisannanto ti olona, ket agicucunto;
Ket ucsobennanto ti cawes ti pannacacayawna ket mabatinto iti balaymo, ket sangitannanto ni amana ken inana iti apagtutop a macabulan: ket iti calpasanna dumennacanto kencuana, ket sicanto ti asawana, ket isunto ti asawam.
Ket maaramidto, a no awan ti pacaay-ayoam kencuana, palubosamto ngarud a mapan iti cayatna; ngem dicanto ilaclaco a pabayadan iti pirac nga uray ania a panggep, dicanto aramiden a cas maysa a bag-en, gapu ta pinaldaangmo.
No ti maysa a lalaki adda dua nga assawana, ti maysa dungdungngoenna, ket ti maicadua gurguraenna, ket mangipasngayda kencuana cadagiti annac, madungdungngo man ken magurgura; ket no ti inauna a nayanac a lalaki isu ti anac ni magurgura;
Maaramidto ngarud nga iti aldaw a panagpatawidna cadagiti annacna a lallaki iti cucuana, dina pagin-inaunaen ti anac ni madungdungngo, ngem iti anac ni magurgura, nga isu ti inauna nga anac:
Ngem ammoennanto nga inauna nga anac, ti anac ni magurgura, iti panangitedna kencuana ti mamindua a bingay cadagiti amin nga adda kencuana; ta isu ti damo ti pigsana; calintegan ti kina-inauna nga anac a lalaki cucuana.
No ti maysa a lalaki adda anacna a lalaki a nasungit ken nasalungasing, a dina cayat ti agtungpal iti timec ni amana wenno iti timec ni inana, ket nupay dusaenda dinanto la ipangag ida:
Iti casta ni amana ken ni inana tengngelendanto, ket ipandanto cadagiti lallacay ti ili, ken iti ruangan ti dissona;
Amin dagiti lallaki ti ilina uburendanto tapno matay cadagiti batbato: casta ti panangiccatto iti dakes iti tengngayo; ket amin nga Israel dumngegto ket agbutengto.
Ti bagina dinto mabati, nga agpatpatnag iti cayo, ngem itabonmonto a di-agcurang iti daydiay met laeng nga aldaw; ta daydiay a nabitay isu ti inlunod ti Dios; tapno dica mulitan ti dagam a ni Jehova a Diosmo intedna kenca a tawiden.
Nadumaduma a linlinteg.
No makitam a maitawataw ti vaca wenno carnero ni cabsatmo, dicanto aglemmeng cadacuada; di-agcurang nga ipulangmonto ida ken cabsatmo.
Ket no ni cabsatmo saan nga asideg kenca, wenno dica am-ammo, yaponmonto ngarud iti balaymo, ket agyanto kenca inggana ti di-sapulen ni cabsatmo, ket isublimto kencuana.
Ket casta ti aramidemto iti asnona; ken casta ti aramidento iti cawesna; ken kasta ti aramidem iti amin a cucua a napucaw ni cabsatmo, isu a napucawna, ket sica ti nacasarac: di-maipalubos nga aglemmengca.
No makitam ti asno wenno vaca ti cabsatmo a naitublac iti dalan, dicanto aglemmeng cadacuada; dinto agcurang a tulongam a mangbangon cadacuada.
Ti maysa a babai dinanto mabalin nga aruaten ti maipaay iti lalaki, wenno ti maysa a lalaki icapetna ti pagan-anay ti maysa a babai; ta ti siasinoman a mangaramid cadagitoy isu ti maysa a kinarimon ken Jehova a Diosmo.
No maaramid nga addanto iti sangom iti dalan ti maysa nga umoc ti tumatayab, iti cayo wenno iti daga, agraman ur-urbon wenno it-itlog, ken ti ina a mangsalsalucob cadagiti ur-urbon wenno it-itlog, dicanto al-alaen ti ina a mairaman ti urbon:
Palubusamto a di-agcurang ti ina, ngem it urbon mabalinmonto nga alaen, tapno naimbagca, ken tapno manayon dagiti al-aldawmo.
No mamangoncanto iti baro a balay, mangaramidcanto ngarud iti maysa a barandillas iti pagatepan tapno dica yeg ti dara iti balaymo, no matnag idiay ti uray ania a tao.
Dicanto mulaan ti cauvasan iti dua a cakita a bin-i, di la ket ta ti dagup ti bunga mapucaw, uray ti bukel nga immulam ken ti apit ti cauvasan.
Dicanto pagarado ti vaca ken asno nga aggiddan.
Dicanto aruaten ti maysa a lupot a nagtipon ti de lana ken lienzo nga aggiddan.
Mangaramidcanto iti parparaypay cadagiti uppat nga igid ti cawcawesmo a pangarpawmo ita bagim.
No maysa a lalaki mangasawa, ket dumenna kencuana, sana guraen,
Ket ipabasolna kencuana ti nacababain ket ipagaladna kencuana ti maysa a dakes a nagan, ket cunana, Inasawac daytoy a babai, ket idi a dimmennaac kencuana, diac natumpungan kencuana ti pacailasinan ti kinavirgen;
Ti ama ngarud ti balasang ken ti inana alaendanto ket idatagda dagiti pacailasinan ti kinavirgen ti balasang cadagiti lallacay ti ili iti ruangan;
Ket ti ama ti balasang cunananto cadagiti lallacay, Intedco ti anacco a babai itoy a lalaki nga asawaenna, sa ket gimmura kencuana;
Ket adtoy, isu impabasolna ti nacababain kencuana, a cunana, Diac natumpungan iti anacmo dagiti tanda ti kinavirgen; ket nupay casta dagitoy dagiti tanda ti kinavirgen ti anacco
Ket isuda yaplagdanto ti pagan-anay iti sango dagiti lallacay ti ili.
Ket dagiti lallacay ti ili alaendanto ti lalaki, ket dusaendanto;
Ket pagbayadendanto a dusana iti sangagasut a siclo ti pirac, ket iteddanto dagita iti ama ti balasang, gapu ta inwarana ti dakes a nagan a maicaniwas iti maysa a virgen ti Israel: ket ti babai isunto ti asawana; isu dina mabalin a papanawen iti isu-amin nga al-aldawna.
Ngem no daytoy pudnonto a dagiti pagilasinan ti kinavirgen saan a natumpungan iti balasang:
Isuda, ngarud iruardanto ti balasang a mapan iti ruangan ti balay ni amana, ket uburendanto tapno matay cadagiti batbato, gapu ta nagaramid iti naalas iti Israel ta nagbalangcantis iti balay ni amana: casta ti panangiccatmonto ti dakes iti tengngam.
No ti maysa a lalaki matumpungan a makicaidda iti maysa a babai nga addaan iti asawa iti casta isuda a dua mataydanto nga agpadpada, ti lalaki a nakicaidda iti babai, ken ti babai: casta ti panangiccatmonto ti dakes iti Israel.
No adda maysa a balasang a virgen a nakitulag nga asawaen ti maysa a lalaki, ket ti maysa a lalaki masaracanna iti ili ket caiddana;
Iruaryonto ngarud ida a dua iti ruangan daydiay nga ili, ket dacayo uburenyonto ida, tapno matayda cadagiti batbato: ti balasang gapu ta di nagpuccaw, idinto nga adda iti uneg ti ili; ket ti lalaki gapu ta dinadaelna ti dayaw ti asawa ti padana a tao; casta ti panangiccatmonto ti dakes iti tengngam.
Ngem no ti lalaki masaracanna iti away iti balasang a nakitulag a makiasawa, ket ti lalaki pilitenna ket caiddaenna; no casta ti lalaki laeng a nakicaidda kencuana ti matayto.
Ngem iti babai awanto ti aramidem; awan iti babai ti basol a maicari iti natay: ta cas la no ti lalaki tumacder a bumusor iti padana a tao, ket patayenna daytoy, casta a panggep dayta;
Ta isu ti nacasarac kencuana iti away; ti nakitulag a balasang a makiasawa nagpuccaw, ket awan la ti nangispal kencuana.
No ti maysa a lalaki masaracanna ti maysa a balasang a virgen, a saan nakitulag a makiasawa, ket tengngelenna ket caiddana, sa ket masucalan ida;
No casta ti lalaki a nakicaidda kencuana mangtedto ken ama ni balasang iti limapulo a siclo ti pirac, ket isunto ti asawana, gapu ta tinulawanna; dinanto mabalin nga isina iti isu-amin nga al-aldawna.
Ti maysa a lalaki dinanto alaen ti asawa ni amana, ket dinanto lucaisan ti cawes ni amana.
Tattao a rebbengda ti malacsid iti gimong. 
Ti nadunor iti bukelbukel, wenno ti naputdan ti bagi nga ibainna, dinto sumrec iti gimong ni Jehova.
Ti sapsing dinto sumrec iti gimong ni Jehova; uray pay agpapan iti maicasangapulo a caputotanna, awanto ti sumrec iti gimong ni Jehova.
Ti maysa nga Ammonita, wenno maysa a Moabita saanto a sumrec iti gimong ni Jehova: uray pay iti maicasangapulo a caputotan, awanto cadagiti cadaraanda ti sumrecto iti gimong ni Jehova iti agnanayon.
Gapu ta didacayo la insabatan iti tinapay ken danum iti dalan idi naggapucayo sadi Egipto: ken gapu ta isuda tinangdananda iti maibusor kenca ni Balaam nga anac ni Beor, nanipud Petor ti Mesopotamia, tapno mangilunod kenca.
Nupay casta ni Jehova a Diosmo dina impangag ni Balaam, no di ket ni Jehova a Diosmo pinagbalinna ti lunod a bendicion kenca, ta ni Jehova a Diosmo inayatnaca.
Dicanto sapulen ti talnada wenno irarang-ayda iti bayat ti aldawmo iti agnanayon.
Dicanto cagura ti maysa nga Edomita; ta isu cabsatmo: dicanto cagura ti maysa a taga Egipto, gapu ta nagnaedca iti dagana.
Dagiti annac ti maicatlo a caputotan a nayanac cadacuada sumrecto iti gimong ni Jehova.
No inca iti pagbabacalan a makirupac cadagiti cabusormo, aluadamto ngarud ta bagim iti amin a dakes nga aramid.
No addanto kenca ti uray asinoman a tao, a saan a nadalus a maipuon iti napasamac kencuana iti rabii, pumanawto ngarud iti pacarso, dinto um-umay iti uneg ti pagpacarsoan:
Ngem maaramidto a no mumalem digosennanto ti bagina iti danum; ket no lumnec ti init, umayto iti uneg ti pacarso.
Addanto met maysa a dissom iti ruar ti pacarso a pagiblengamto:
Ket addanto kenca ti maysa a soplad cadagiti igammo; ket maaramidto a no agtutugawca iti ruar, daydiayto ti pagcalim, ket tallicudamto ken gaburamto ti iblengmo:
Ta ni Jehova a Diosmo magna iti tengnga ti pacarsom, tapno ispalennaca, ket yawatna dagiti cabusormo iti saclangmo: isu ti gapuna a ti pagpacarsoam nasantoanto, tapno dina coma makita ti di-nadalus kenca, ket tallicudannaca.
Dicanto yawat ken apona ti maysa nga adipen a nagtalaw ken apona, nga umamang kenca;
Isu makipagnaedto kenca iti tengngam iti disso a piliennanto iti uneg ti maysa cadagiti ruruanganmo, a pagayatanna a nangnangrona: dicanto parparigaten.
Awanto ti agbalangcantis cadagiti annac a babbai ti Israel, wenno awanto ti manangubet cadagiti annac a lallaki ti Israel.
Dicanto mangyeg ti tangdan ti maysa a balangcantis wenno tangdan ti maysa nga aso iti balay ni Jehova a Diosmo, a maipaay a cari: ta dagitoy a dua isuda ti kinarimon ken Jehova a Diosmo.
Dicanto agpautang iti maanacan iti cabsatmo; ti anac ti pirac, ti anac ti taraon ti anac ti uray ania a maipautang a maanacan:
Iti gangannaet maipalubos nga agpautangca iti maanacan; ngem iti cabsatmo dicanto agpautang iti maanacan, tapno ni Jehova a Diosmo bendicionannaca iti isu-amin a pangaramatam iti imam iti daga a sercam tapno tagicuaem.
No agcarica iti maysa a cari ken Jehova a Diosmo, dicanto gabgabayen a bayadan: ta ni Jehova a Diosmo dinto bumurong a singirenna kenca: ket dayta pacabasolamto.
Ngem no mateppelam ti agcari, saanmonto a pacabasolan.
Ti rumuarto cadagita bibigmo tungpalemto, ket aramidem; cas incarim ken Jehova a Diosmo, a daton ti sibubulos a nakem, nga incarim babaen ti ngiwatmo.
No sumreccanto iti inuvasan ti padam a tao, mabalinmo laeng ti mangan cadagiti uvas nga agpennecca iti pagayatam; ngem dicanto mangicabil iti cuributmo.
No sumrecca iti yan ti mulmula ti padam a tao, mabalinmo laeng ti rumurus iti dawa ita imam; ngem dicanto ipacat ti rakem iti mulmula ti padam a tao.
No ti maysa a lalaki mangala iti maysa a babai ket asawaenna, maaramidto ngarud a no ti babai dina masaracan ti parabur cadagiti mata ni lalaki, gapu ta ti lalaki nasaracanna kencuana ti maysa nga aramid a di-tumutop, isuratannanto ti pacdaar ti panagsina ket ipaiggennanto iti imana, ket papanawennanto iti balayna.
Ket no ti babai napapanaw iti balay ni lalaki, mabalinna ti mapan makiasawa iti sabali a lalaki.
Ket no ti naudi a nangasawa gumura kencuana, ket isuratanna ti pacdaar ti panagsina, ket ipaiggenna iti imana, ket papanawenna iti balayna; wenno no ti naudi a nangasawa matay, isu a nangala kencuana tapno asawaenna;
Daydi immuna nga asawana isu a namapanaw kencuana, dina mabalin a sublian nga alaen, tapno asawaenna, calpasan ti pannacamulitna; ta dayta ti kinarimon iti sango ni Jehova; ket dicanto pagbasolen ti daga nga ni Jehova a Diosmo itdena kenca a tawiden.
No ti maysa a lalaki caas-asawa na dinto mapan agsoldado, castamet a saanto a maican iti annongen nga uray ania: agwayawayanto iti balay iti maysa a tawen ket ragragsakennanto ti asawana nga innalana.
Awanto ti tao a mangala a salda iti gilingan, wenno iti akinngato a bato ti gilingan: ta isu alaenna a salda ti pagbiag ti maysa a tao.
No ti maysa a tao masalamaan nga agtacaw iti siasino cadagiti cacabsatna nga annac ti Israel ket aramidenna a cas maysa nga adipen, wenno ilacona: dayta a nagtacaw matayto ngarud: casta ti panangiccatmonto ti dakes iti tengngam.
Annadam no adda sakit a cucutel nga agawaan a tungpalen ken aramiden ti mayannurot iti isu-amin nga isuro cadacayo dagiti papadi a Levitas: ti cas imbilinco cadacuada, isu ti tungpalenyonto nga aramiden.
Laglagipenyo ti inaramid ni Jehova a Diosmo ken Miriam iti dalan idi a naggapucayo sadi Egipto.
No ipabolodmo iti padam a tao ti uray ania nga ipautang, dicanto sumrec iti balayna a mangala iti isaldana.
Agyancanto iti ruar, ket ti tao a pautangam yegnanto iti ruar ti maisalda kenca.
Ket no isu napanglaw a tao, dicanto maturog a siaadda kenca ti insaldana;
Di agcurang nga isublimto kencuana ti insaldana no lumnec ti init, tapno maiturogna ti cawesna, ket bendicionannaca: ket daytoy isunto ti kinalinteg kenca iti sango ni Jehova a Diosmo.
Dicanto parigaten ti maysa a mangmangged, nga napanglaw ken macasapol, uray cadagiti cacabsatmo, wenno cadagiti gangannaet nga adda iti dagam nga uneg dagiti ruruanganmo:
Iti aldawna itedmonto ti tangdanna, a dinto malnecan ti init; (ta isu napanglaw, ket isadagna ti pusona iti dayta); di la ket ta umawag ken Jehova iti maicaniwas kenca, ket maysanto a basol kenca.
Dagiti amma didanto mapapatay gapu cadagiti annac, wenno dagiti annac didanto mapapatay gapu cadagiti amma: tunggal tao mapapatayto gapu iti basolna met laeng.
Dicanto pakilloen ti calintegan a carbengan ti gangannaet, wenno iti ulila, wenno awaten a saldaen ti pagan-anay ti balo a babai;
Ngem laglagipemto a maysaca idi nga adipen idiay Egipto ket ni Jehova a Diosmo sinubbotnaca sadiay: isu ti gapuna nga ibilinco kenca nga aramidem daytoy a banag.
Intono aniem ti apitmo iti talonmo, ket nalipatam ti maysa a bettec iti talonmo, dicanto sublian nga alaen: daytoy maipaayto iti gangannaet, iti ulila, ken iti balo a babai; tapno ni Jehova a Diosmo bendicionannaca iti amin nga aramid dagiti imam.
Intono aprasem ti cayom nga oliva dicanto sublien a pendaen dagiti sangsanga: maipaayto iti gangannaet, iti ulila ken iti balo a babai.
Intono burasem dagiti uvas iti cauvasam, dicanto adasen: bagiento ti gangannaet, ti ulila, ken ti balo a babai.
Ket laglagipemto a maysaca nga adipen idi iti daga nga Egipto: isu ti gapuna nga ibilinco kenca nga aramidem daytoy a banag.
No addanto susic cadagiti tattao, ket umamangda iti pangocoman, ket dagiti oc-ocom ocomenda ida; panecnecandanto ngarud ti nalinteg, ket dusaendanto ti dakes;
Ket maaramidto a no ti dakes a tao maicari a mabaot, ti ocom paipasagnanto ket pabaotnanto a bilangen iti sangona, cas mayannatup iti kinadakesna.
Uppat a pulo a saplit mabalinna nga ited kencuana, dinanto surocan: di la ket ta no malabsannanto, ket baotenna iti ad-adu ngem dagitoy iti adu a saplit, iti casta maibilang ti cabsatmo a nacas-ang kenca.
Dicanto bosbosalan ti vaca no agiric iti naapit.
No agcacanaed dagiti agcacabsat a lallaki, ket matay ti maysa cadacuada, ket awan ti anacna a lalaki, ti asawa ti natay saanto a makiasawa iti familia a sabali: ti cabsat ni asawana sumrecto kencuana, ket alaennanto nga asawa, ket aramidennanto kencuana ti annong ti maysa a cabsat ti asawa a lalaki.
Ket maaramidto a ti inauna a lalaki nga ipasngayna, sumononto iti nagan daydi cabsatna a natay, tapno di mapucaw ti naganna iti Israel.
No ti lalaki dina cayat nga alaen ti asawa daydi cabsatna, ti asawa daydi cabsatna ngarud dumanonto iti ruangan cadagiti lallacay ket cunananto, Ti cabsat ni asawac paglisianna a bangonen a maipaay ken cabsatna ti maysa a nagan iti Israel; dina cayat nga aramiden caniac ti annong ti maysa a cabsat ti asawa a lalaki.
Iti casta dagiti lallacay ti ilina ayabandanto ti lalaki, ket casaodanto: ket no isu tumacder, ket cunana, Diac cayat nga alaen ti babai;
Iti casta ti asawa daydi cabsatna umayto kencuana iti sango dagiti lallacay ket suctoennanto ti sapatos iti saca ni cayongna, ket tupraanna iti rupana; ket ti babai sumungbatto ket cunananto, Casta ti maaramidto iti lalaki a dina bangonen ti balay ti cabsatna.
Ket iti Israel, maigaladto a naganna, Ti balay ni naucsot ti sapatosna.
No dagiti lallaki agcacabilda, ket ti asawa ti maysa umasideg a mangicanawa ken asawana iti ima ti mangcabil kencuana, ket igammatna ti imana, ket punggusenna ti bagi nga ibainna;
Putdemto ngarud ti ima ti babai, ti matam dinanto caasian.
Awanto iti suputmo ti agduduma a titimbengan, maysa a dackel ken maysa a bassit.
Awanto iti balaymo ti agduduma a sucatan, maysa a dackel ken maysa a bassit.
Maysa nga apagtutop ken nalinteg a timbengan ti addanto kenca; maysa nga apagtutop ken nalinteg a sucatan ti addanto kenca; tapno dagiti al-aldawmo atiddugda iti daga a ni Jehova a Diosmo itedna kenca.
Ta amin dagiti agaramid iti cacasta, amin met laeng nga agaramid iti nakillo, macarimonda ken Jehova a Diosmo.
Laglagipem ti inaramid kenca ti Amalec iti dalan idi naggapucayo sadi Egipto;
No casano ti isasabatna kenca iti dalan, ken pinangsugatna iti udim, amin dagiti nacapuy idi iti licudam, idi a napacsuyan ken sibabannogca; ket isu saan a nagbuteng iti Dios.
Isu ti gapuna a maaramidto, a no ni Jehova a Diosmo maitedna kenca ti inana cadagiti amin a cabusormo nga aglawlaw, iti daga a ni Jehova a Diosmo itedna kenca a tawid a pagtagicuaam, punasemto ti pacalaglagipan ti Amalec iti babaen ti langit; saanmonto a liplipatan.
Ket maaramidto a no macastrecca iti daga a ni Jehova a Diosmo itedna kenca a maysa a tawid ken pagtagicuaam, ket agnaedcanto sadiay.
Mangalacanto iti umuna cadagiti amin a bunga ti daga nga igapumto iti dagam a ni Jehova a Diosmo itedna kenca; ket icabilmonto iti labba, ket incanto iti disso a ni Jehova a Diosmo piliennanto, tapno itaengna sadiay ti naganna.
Dumanoncanto iti yan ti padi nga addanto cadagidiay nga al-aldaw, ket cunamto kencuana, Ipudnoc itoy nga aldaw ken Jehova a Diosmo, a nacaumayac iti daga a ni Jehova insapatana cadagiti ammatayo nga ited cadatayo.
Ket ti padi awatennanto ti labba iti imam, ket idissonanto iti sango ti altar ni Jehova a Diosmo.
Ket sumungbatcanto, ket cunamto iti sango ni Jehova a Diosmo, Maysa a taga Siria a nganngani matay isu idi ni amac; ket simmalog a napan iti Egipto, ket nagnaed idiay, bassit iti bilang; ket nagbalin a maysa a nacion sadiay, dackel, mannacabalin ken adu a tattao.
Ket dagiti taga Egipto inaramidda cadatayo ti dakes, ket pinarigatdatayo, ket incabilda cadatayo ti nabantot a pannacaadipen:
Ket immawagtayo ken Jehova a Dios dagiti ammatayo, ket ni Jehova dinengngegna ti timectayo, ket nakitana ti leddaangtayo, ken panagbannogtayo, ken pannacaparigattayo;
Ket iti maysa nga ima a mannacabalin ken tackiag a sinuunnat, ken dackel a nacakigkigtot, ken dagiti pagilaslasinan, ken dagiti nacascasdaaw ti pinangaon ni Jehova cadatayo sadi Egipto;
Ket inyegnatayo ditoy a lugar, ket intedna cadatayo daytoy a daga, a maysa a daga nga agayus ti gatas ken diro.
Ket ita, adtoy, inyegco ti umuna a bunga ti daga a sica, O Jehova, intedmo caniac. Ket sica idissomto iti sango ni Jehova a Diosmo, ket agdaydayawca iti sango ni Jehova a Diosmo:
Ket sica agragsaccanto iti isu-amin nga imbag a ni Jehova a Diosmo intedna kenca, ken iti balaymo, sica ken ti Levita, ken ti gangannaet nga adda iti tengngam.
No maungpotmo nga ilasin ti amin nga apagcapullo ti apit iti maicatlo a tawen, isu a tawen ti panamagcapullo, itedmonto ngarud iti Levita, iti gangannaet, iti ulila ken iti balo a babai, tapno manganda iti uneg dagiti ruruanganmo, ket agpennecda.
Ket sica cunamto ken Jehova a Diosmo. Ingapuc idiay balayco dagiti banbanag a napasanto, ket intedco met ida iti Levita, ken iti gangannaet, ken iti ulila ken iti balo a babai, cas mayannurot iti amin a bilinmo, isu nga imbilinmo caniac: diac sinalungasing iti uray ania cadagiti bilbilinmo, diac met nalipatan ida:
Saanac a nangan iti dayta bayat ti panagpanesco, diac met nangiccat iti dayta sidadakes, wenno nangtedac iti dayta a maipaay iti natay: impangagco ti timec ni Jehova a Diosco; inaramidco ti mayannurot iti amin nga imbilinmo caniac.
Tumannawagca manipud iti naedmo a nasantoan, manipud sadi langit, ket bendicionam ti ilim nga Israel, ken ti daga nga intedmo cadacami, cas insapatam cadagiti ammami, maysa a daga nga agay-ayus ti gatas ken diro.
Itoy nga aldaw ni Jehova a Diosmo ibilinna kenca tapno aramidem dagitoy nga alagaden ken linlinteg: salimetmetamto ngarud ket aramidemto ida iti isu-amin a pusom, ken iti isu-amin a cararuam.
Sica pinanecnecan ni Jehova itoy nga aldaw nga isu ti Diosmo, ken magnacanto cadagiti dalanna, ken salimetmetamto dagiti al-alagadenna, ken dagiti bilbilinna ken dagiti linlintegna, ken ipangagmonto ti timecna:
Ket ni Jehova pinanecnecannaca itoy nga aldaw a maysa nga ili a cucuana a naisingayan, cas incarina kenca, ken tapno salimetmetam amin a bilbilinna;
Ken tapno aramidennaca a naipadpaduma cadagiti isu-amin a nacion nga inaramidna, iti dayaw, iti nagan, ken iti tan-oc; ken tapno maysaca a nasantoan nga ili ken Jehova a Diosmo, cas sinaona.
Ket ni Moises ken dagiti lallacay ti Israel imbilinda iti ili a kinunada, Salimetmetanyo amin a bilin nga ibilinco cadacayo itoy nga aldaw.
Ket maaramidto nga iti aldaw a ilalasatyo iti Jordan agingga iti daga a ni Jehova a Diosmo itedna kenca, ipatacdermonto a maipaay kenca iti dadackel a batbato, ket paletadaamto iti masa;
Ket isuratmonto iti rabawda ti dagup dagiti sasao daytoy a linteg no macalasatca: tapno macastrecca iti daga a ni Jehova a Diosmo itedna kenca, daga nga agay-ayus iti gatas ken diro, cas incari kenca ni Jehova a Dios dagiti ammam.
Ket maaramidto a no macalasatcayo iti Jordan mamangoncayto cadagidiay a batbato nga ibilinco cadacayo itoy nga aldaw, idiay bantay Ebal, ket paletadaamto ida iti masa.
Ket idiay mamangoncanto iti maysa nga altar ken Jehova a Diosmo, maysa nga altar a batbato; dicanto parabaw ti alicamen a landoc cadacuada.
Bangonemto ti altar ni Jehova a Diosmo cadagiti batbato a saan a natagaan; ket iti rabawna mangipaaycanto cadagiti datdaton a mapuuran ken Jehova a Diosmo.
Ket mangidatagcanto cadagiti datdaton ti cappia, ket mangancanto idiay; ket agrag-ocanto iti sango ni Jehova a Diosmo.
Ket isuratmonto iti nalawag unay iti rabaw dagiti batbato dagiti amin a sasao daytoy a linteg.
Ket ni Moises ken dagiti papadi a Levitas sinaoda iti dagup ti Israel, a kinunada, Agulimeccayo, ket imdenganyo, O Israel: Itoy nga aldaw nagbalincan nga ili ni Jehova a Diosmo.
Iti casta agtulnogcanto iti timec ni Jehova a Diosmo, ken tungpalenyonto dagiti bilbilinna ken linlintegna nga ibilinco kenca iti daytoy nga aldaw.
Ket ni Moises imbagana iti umili iti dayta met la nga aldaw, a kinunana,
Dagitoy ti agyanto iti rabaw ti bantay Gerizim, tapno bendicionanda ti umili, apaman a macalasatcayo iti Jordan: da Simeon ken Levi, Juda, Isacar, Jose, ken Benjamin.
Ket dagitoy ti agyanto iti rabaw ti bantay Ebal tapno mangilunod; da Ruben, Gad, ken Aser, Zabulon, Dan, ken Neftali.
Ket dagiti Levitas sumungbatdanto, ket cunadanto cadagiti amin a tattao ti Israel iti natbag a timec,
Mailunod ti tao nga agaramid ti ladawan a kinitikitan wenno sinocog, a maysa a macarimon ken Jehova, a gapuanan dagiti ima ti agar-aramid, ket pagtacderenna iti nalmeng
Ket amin a tattao sumungbatdanto ket cunadanto, Sapay coma.
Mailunod ti di-mangipateg iti amana ken inana
Ket amin a tattao cunadanto, Sapay coma.
Mailunod ti mangyalis iti dulon ti daga ti padana a tao
Ket amin a tattao cunadanto, Sapay coma.
Mailunod ti mangyaw-awan iti bulsec iti dalan
Ket amin a tattao cunadanto, Sapay coma.
Mailunod ti mangipakillo iti calintegan ti gangannaet, ti ulila, ken ti balo a babai
Ket amin a tattao cunadanto, Sapay coma.
Mailunod ti makicaidda iti asawa ni amana, gapu ta linucaisanna ti cawes ni amana
Ket amin a tattao cunadanto, Sapay coma.
Mailunod ti makicaidda iti uray ania a kita ti animal
Ket amin a tattao cunadanto, Sapay coma.
Mailunod ti makicaidda iti cabsatna a babai, nga anac ni amana, wenno anac ni inana
Ket amin a tattao cunadanto, Sapay coma.
Mailunod ti makicaidda iti catuganganna a babai
Ket ti amin a tattao cunadanto, Sapay coma.
Mailunod ti manglipot iti padana a tao
Ket amin a tattao cunadanto, Sapay coma.
Mailunod ti umawat iti tangdan ti pammapatay iti maysa a tao nga awan basolna
Ket amin a tattao cunadanto, Sapay coma.
Mailunod ti di umannugut cadagiti sasao daytoy a linteg tapno sungpoten ida
Ket amin a tattao cunadanto, Sapay coma.
Ket maaramidto a no imdengamto a sipapasnec ti timec ni Jehova a Diosmo, tapno tungpalem nga aramiden amin a bilbilinna, isu nga ibilinco kenca itoy nga aldaw, ni Jehova a Diosmo icabilnacanto a naipadpaduma cadagiti isu-amin a nasnacion iti daga:
Ket amin dagitoy a benbendicion umaydanto kenca, ket camacamendacanto no ipangagmo ti timec ni Jehova a Diosmo.
Benditocanto iti ili, ket benditocanto iti away.
Benditonto ti bunga ta bagim, ken ti bunga ti dagam, ken ti bunga dagiti an-animalmo, ti mainayon iti arbanmo, ken ti urbon ti arbanmo.
Benditonto ti labbam ken ti paggamayam.
Benditocanto no sumrecca, ket benditocanto no rumuarca.
Ni Jehova pacabilnanto iti sangom dagiti cabusormo a tumacder iti maicaniwas kenca: isuda rumuardanto iti maymaysa a dalan nga umay bumusor kenca, ket agtaraydanto manipud iti sangom cadagiti pito a daldalan.
Ni Jehova ibaonnanto ti bendicion kenca cadagiti sarsarusarmo, ken iti amin a pangaramatan iti imam ket bendicionannacanto iti daga a ni Jehova a Diosmo itedna kenca.
Ni Jehova bangonennacanto a maysa a nasantoan a ili kencuana, cas insapatana kenca; no salimetmetamto dagiti bilbilin ni Jehova a Diosmo, ken magnaca cadagiti daldalanna.
Ket amin dagiti il-ili ti daga makitadanto a sica maawagancanto iti nagan ni Jehova; ket isuda agbutengdanto kenca.
Ket ni Jehova aramidennacanto nga aglaplapusanan iti imbag, iti bunga ti bagim, ken iti bunga dagiti an-animalmo, ken iti bunga ti dagam, iti daga a ni Jehova insapatana cadagiti ammam, nga ited kenca.
Ni Jehova luctannanto kenca ti nasayaat a gamengna a dagiti langlangit, a mangted iti tudo iti dagam no tiempona, ken mangbendicion iti amin a gapuanan ta imam: ket sica agpautangcanto cadagiti adu a nasnacion, ket sica dicanto umut-utang.
Ket ni Jehova aramidennacanto nga olo, nga saan nga ipus; ket sicanto la ti akinngato, ket saancanto nga akinbaba: no ipangagmonto dagiti bilbilin ni Jehova a Diosmo, nga ibilinco kenca itoy nga aldaw, tapno tungpalem ken aramidem ida,
Ket dicanto paglisian ti uray ania cadagiti sasao nga ibilinco kenca itoy nga aldaw, iti canawan man wenno iti catigid, tapno sumurotca cadagiti sabali a didios, nga agservica cadacuada.
Ngem maaramidto a, no dicanto ipangag ti timec ni Jehova a Diosmo, tapno tungpalem ken aramiden amin a bilbilinna, ken al-alagadenna, nga ibilinco kenca itoy nga aldaw, amin dagitoy a lunlunod umaydanto kenca, ket camatendacanto.
Mailunodcanto iti ili, ken mailunodcanto iti away.
Mailunodto ti labbam, ken ti paggamayam.
Mailunodto ti bunga ta bagim, ken ti bunga ti dagam, ti mainayon cadagiti an-animalmo, ket ti ur-urbon ti pangenmo.
Mailunodcanto no sumrecca, ken mailunodcanto no rumuarca.
Ni Jehova ibaonnanto kenca ti lunod, ti pannacariribuc, ken babalaw, iti amin a pangaramatam iti imam nga aramiden, inggana iti madadaelca, ken inggana iti mapucawca daras; maipuon iti cadakes dagiti aramidmo a nagtagubayaam caniac.
Ni Jehova ipacapetnanto kenca ti angol inggana iti maibus naca iti daga a papanam a pagtagicuaan.
Ni Jehova cabilennacanto iti sarut, ken iti gorigor, ken iti letteg, ken iti pudot a siaapuy, ken iti campilan, ken iti eppes, ken iti buut; ket isuda camatendacanto inggana iti mapucawca.
Ket ti langitmo nga adda iti ngatoen ti olom suerto, ket ti daga nga adda iti babaem landocto.
Ni Jehova aramidennanto a tudo ti dagam ti tapuc ken ti tappooy: manipud sadi langit pagbabaandacanto, inggana iti mapucawca.
Ni Jehova pacabilnacanto iti sango dagiti cabusormo, rumuarcanto iti maymaysa a dalan a bumusor cadacuada, ket pagtalawamto ti pito a daldalan iti sangoda: ket sica ti pagginnaallawatanto dagiti isu-amin a pagpagarian ti daga.
Ket ti bangcaymo isunto ti taraon ti amin a tumatayab dagiti langlangit, ken dagiti an-animal a narungsot ti daga; ket awanto ti mangbugtac cadacuada.
Ni Jehova cabilennacanto iti busali ti Egipto, ken cadagiti letletteg, ken iti gudgud, ken iti gaddil, a saancanto a maagasan.
Ni Jehova cabilennacanto iti kinamauyong, ken iti kinabulsec, ken iti kinamanagkikigtot ti puso;
Ket sica agcarcarawacanto iti agmatoon, cas panagcarcarawa ti bulsec iti casipngetan, ket dicanto rumang-ay cadagiti daldalanmo: ket maparparigatancanto laeng ken matactacawan nga agnanayon ket awanto ti mangispal kenca.
Makitulagcanto iti maysa a babai nga asawaen, ket sabali a lalaki ti makicaiddanto kencuana: mamangoncanto iti maysa a balay, ket dicanto pagnaedan daydiay: mulaamto ti cauvasan, ket dicanto lac-amen ti bungana.
Ti vacam mapapatayto iti imatang dagiti matam, ket dicanto agsida iti dayta: ti asnom marabsutto iti sango ta rupam, ket dinto maisubli kenca: dagiti carcarnerom maiteddanto cadagiti cabusormo, ket awanto ti mangispal kenca.
Dagiti annacmo a lallaki ken dagiti annacmo a babai maiteddanto iti sabali nga ili; ket dagiti matam cumitkitadanto, ket cumudrepdanto iti iliw cadacuada nga agmalmalem: ket awanto ti aniaman a bileg ta imam.
Ti bunga ti dagam, amin a nagbannogam, maysanto a nacion a dica am-ammo ti mangan; ket sica la ti maparparigatanto ken madaddadael nga agnanayon:
Iti casta nga agam-amangawcanto a mapuon iti mabuya dagiti matam a makitamto.
Ni Jehova cabilennacanto cadagiti tumtumeng, ken iti sacsaca iti naut-ut a busali, a saan a maagasan, manipud iti dapan ta sacam inggana iti toctoc ta olom.
Ni Jehova yegnacanto, ken ti arim nga icabilmonto a mangituray kenca, iti maysa a nacion a dica am-ammo idi, sica wenno dagiti ammam; ket idiay agservicanto cadagiti sabsabali a didios, a cayo ken bato.
Ket sica agbalincanto a maysa a pagsidsidaawan, maysa a proverbio, ken barengbareng a balicas, cadagiti amin nga il-ili a pangiturongan kenca ni Jehova.
Mangipancanto iti adu a bukel iti talon, ket bassitto ti maocconmo; ta ti dodon ibusennanto.
Sica mulaamto dagiti ca-uvasam, ken tartaripatoemto ida, ngem dicanto macainum iti arac, wenno macaburas iti uvas; ta ti igges canennanto ida.
Addanto caycayom nga oliva iti dagup amin ti beddengmo, ngem dicanto macapagsapsapo iti lana; ta ti olivam regregennanto ti bungana.
Agputotcanto iti anac a lallaki ken annac a babai, ngem dicanto cucua ida; ta mapandanto iti pacacayawan.
Amin a caycayom ken ti bunga ti dagam tagicuaento ti dodon.
Ti gangannaet nga adda iti tengngam dumap-awto iti ngatoem, a ngumato la a ngumato; ket sica agpababacanto a bumaba la a bumaba.
Isu pautangannacanto, ket sica dicanto macapautang kencuana: isunto ti olo, ket sicanto ti ipus.
Ket amin dagitoy a lunlunod umaydanto kenca, ket camatendacanto, ket macamacamdacanto, inggana iti madadaelca; gapu ta dica impangpangag ti timec ni Jehova a Diosmo tapno salimetmetam coma dagiti bilbilinna ken dagiti al-alagaden nga imbilinna kenca.
Ket dagita maipaaydanto kenca a pagtandaanan ken pagsiddaawan, ken iti putotmo iti agnanayon.
Gapu ta dica nagservian ni Jehova a Diosmo iti ragsac ken iti ayat ti puso, a maipuon iti kinawadwad ti amin nga adda:
Isu ti gapuna a paadipencanto cadagiti cabusormo a ni Jehova ibaonnanto iti maicaniwas kenca, a sibibisin, ken siwawaw, ken silalamolamo ken awanan iti uray ania: ket isu icabilnanto ti sangol a landoc ita tengngedmo, inggana iti madadelnaca.
Ni Jehova yegnanto a bumusor kenca ti maysa a nacion nga adda iti adayo, manipud iti pungto ti daga, a cas panagtayab ti aguila; maysa a nacion a dicanto maawat ti pagsasaona;
Maysa a nacion a narungsot ti langana, a dinanto padayawan ti kinatao ti lacay, wenno iparang ti caasi iti agtutubo,
Ket canennanto ti bunga dagiti an-animalmo, ken ti bunga ti dagam inggana iti madadaelca isu a dinacanto met itiddaan ti bagas, baro nga arac, wenno lana, ti mainayon cadagiti an-animalmo, wenno ti ur-urbon ti pangenmo, inggana iti mapucawdaca.
Ket lacubennacanto iti isu-amin a ruruanganmo, agingga iti marpuog dagiti nangato ken nasarikedkedan a bacbacudmo a pagtalcam iti isu-amin a dagam; ket isuda lacubendacanto cadagiti amin a ruruanganmo ti uray sadino iti amin a dagam a ni Jehova a Diosmo intedna kenca.
Ket sica mangancanto iti bunga dayta bagim met laeng, a lasag dagiti annacmo a lallaki ken dagiti annacmo a babbai a ni Jehova a Diosmo intedna kenca, bayat ti pananglacub, ken natuocan a pammarparigat kenca dagiti cabusormo.
Ti lalaki a naganus cadacayo, ken nalami unay, ti matana dakesto iti cabsatna a lalaki, ken iti asawa ti barucongna, ken iti natda cadagiti annacna a nabati kencuana;
Iti casta dinanto iccan ti asinoman cadacuada iti lasag dagiti annacna a sidaennanto, gapu ta awan ti natda kencuana bayat ti pananglacub, ken natuocanto a pammarigat kenca ti cabusormo iti isu-amin a ruruanganmo.
Ti naganus ken nalami a babai cadacayo, a dina coma maitured nga idisso ti dapan ti sacana iti daga a gapu iti kinalami ken kinaganus, ti matana dakesto iti asawa ti barucongna, ken iti anacna a lalaki, ken iti anacna a babai,
Ken iti tagibina a naggapu iti baet dagiti sacsacana, ken dagiti annacna a pinasngayna; gapu ta sidaennanto ida iti nalimed maipuon iti caawan ti amin nga adda, bayat ti pananglacub ken ti natuocanto a pammarigat kenca ti cabusormo, cadagiti ruruanganmo.
No dicanto tungpalen nga aramiden amin dagiti sasao daytoy a linteg a naisurat itoy a libro, tapno agbutengca itoy nagloriaan ken pagbutngan a nagan, a JEHOVA A DIOSMO;
Ni Jehova aramidennanto ngarud a pagsidsiddaawan dagiti didigram, ken dagiti didigra ti putotmo, didigra dagita a dackel ken mabayag unay, ken naut-ut a sacsakit, ken ti mabayag unay.
Ket yegnanto kenca manen amin a sacsakit ti Egipto isu a nagbutbutngam idi: ket dagita cumpetdanto kenca.
Casta met a tunggal sakit, ken tunggal didigra, a di naisurat iti libro daytoy a linteg, ni Jehova yegnanto ida kenca inggana iti madadaelca.
Ket mabaticayto a bassit iti bilang, idinto a cascayo idi cadagiti bitbitwen sadi langit iti caadu; gapu ta dica impangag ti timec ni Jehova a Diosmo.
Ket maaramidto a, cas ti panagragsac ni Jehova iti panangpaimbagna kenca, ken panangpaaduna kenca, casta ti panagragsacto ni Jehova iti panangdadaelna kenca, ken iti panangpucawna kenca; ket dacayo maparotcayto iti daga a sercam a pagtagicuaan.
Ket ni Jehova iwarasnacanto cadagiti amin nga il-ili manipud maysa a pungto ti daga agingga iti sabali a pungto ti daga; ket idiay ti pagserviamto cadagiti sabali a didios a dica am-ammo idi, sica wenno dagiti ammam, didios a cayo ken bato.
Ket iti baet dagitoy a nacion dicanto macatumpung iti nam ay, ket idiay awanto ti paginanaan ti dapan dayta sacam: ngem ni Jehova itednanto kenca idiay ti napicapic a puso, ken cullaap dagiti matmata, ken panagsicor ti cararua;
Ket ti panagbiagmo pagduaduaanto iti masacbayan; ket sica agbutbutengcanto iti rabii ken aldaw, ket awanancanto iti talged ta biagmo.
Iti bigat cunamto, Rumabii coman
ket iti rabii cunamto, Bumigat coman
gapu iti buteng ti pusom, isu a pagkigkigtotamto, ken gapu iti mabuya dagita matam a makitamto.
Ket ni Jehova isublinacanto sadi Egipto nga aglugan iti sasacayan, iti dalan a kinunac kenca, Dicanto masublian a kitaenen: ket idiay ilacoyonto ta bagiyo a pabag-en a lallaki ken babbai cadagiti cabusoryo, ket awanto ti tao a gumatang cadacayo.
Ti tulag a naaramid sadi Moab.
Dagitoy dagiti sasao ti tulag a ni Jehova imbilinna ken Moises nga ipaaramid cadagiti annac ti Israel iti daga ti Moab, sangcasabali pay ti tulag nga inaramidna cadacuada idiay Horeb.
Ket ni Moises inayabanna amin nga Israel, ket kinunana cadacuada, Dacayo nakitayo amin dagiti inaramid ni Jehova iti sango dagiti matayo iti daga nga Egipto ken Faraon, ken amin dagiti ad-adipenna, ken amin a dagana:
Dagiti dadackel a pacasuutan a nakita dagiti matam, dagiti pagilaslasinan, ken dagidiay dackel a nacascasdaaw!
Ngem ni Jehova dina inted kenca ti puso a pangammo, ken matmata a pagkita, ken laplapayag a pagdengngeg agpapan ita nga aldaw.
Ket siac uppat a pulo a tawen nga indalancayo iti tay-ac: dagiti pagan-anayyo saanda a dimmaan cadacayo, ket ti sapatosmo saan a dimmaan iti sacam.
Dicayo nangan idi iti tinapay, wenno imminum iti arac, wenno naingel nga inumen; tapno ammoenyo a siac ni Jehova a Diosyo.
Ket idi a macadanoncayo itoy a disso, ni Sehon na ari ti Hesbon, ken ni Og nga ari ti Basan, rimmuarda a makibacal cadatayo iti gubat, ket datayo kinabiltayo ida:
Ket innalatayo ti dagada, ket intedtayo a maysa a tawid cadagiti Rubenitas, ken cadagiti Gaditas, ken ti guddua ti caputotan dagiti Manasesitas.
Salimetmetam ngarud dagiti sasao daytoy a tulag, ket aramidem ida tapno rumang-ayca iti isu-amin nga aramidem.
Dacayo addacayo amin itoy nga aldaw iti sango ni Jehova a Diosyo; dagiti pangoloyo, dagiti capcaputotanyo, dagiti lallacayyo, ken dagiti turturayenyo, amin met laeng a lalaki ti Israel,
Dagiti annacyo a babassit, dagiti assawayo, ken ti gangannaetmo nga adda iti tengnga dagiti pacpacarsom, manipud agpucpucan iti cayom agpapan agsacdu iti danummo;
Tapno mabalinmo ti sumrec iti tulag ni Jehova a Diosmo ken iti sapatana a ni Jehova a Diosmo aramidenna kenca ita nga aldaw;
Tapno bangonennaca kencuana ita nga aldaw a maysa nga umili, ken tapno isu ti Diosmo, cas sinaona kenca, ken cas insapatana cadagiti ammam, a da Abraham, Isaac, ken Jacob.
Saan a dacayo laeng ti pagaramidac itoy a tulag ken daytoy a sapata,
Ngem iti pay met adda ditoy cadacayo ita nga aldaw iti sango ni Jehova a Diostayo, ken casta met iti awan ditoy cadatayo ita nga aldaw;
(Ta dacayo ammoyo no casano ti pinagnaedtayo idi iti daga nga Egipto, ken no casano ti idadatengtayo iti tengnga dagiti il-ili a naglasatanyo:
Ket dacayo nakitayo dagiti kinarimon cadacuada, ken dagiti ladladawanda a cayo ken bato, pirac ken balitoc, nga adda idi cadacuada;)
Di la ket ta addanto cadacayo lalaki wenno babai, wenno familia, wenno caputotan a sumiasi ti pusona ita nga aldaw ken Jehova a Diostayo a mapan agservi cadagiti didios dagidiay a nacion; di la ket ta adda cadacayo ti maysa a ramut a macasabidong ken ajenjo;
Ket maaramid a, no denggenna dagiti sasao daytoy a lunod, a bendicionanna ti bagina met laeng iti pusona, a cunana, Natalnaacto, uray magnaac iti kinasungit ti pusoc a mangdadael iti nadam-eg agraman ti namaga.
Ni Jehova dinanto pacawanen dayta a tao, ngem ti pungtot ni Jehova ken ti imunna umasucdanto a maibusor iti dayta a tao, ket amin a lunod a naisurat iti daytoy a libro agdissodanto kencuana, ket ni Jehova punasennanto ti naganna iti baba ti langit.
Ket ni Jehova isaganananto nga ipaay iti dakes, cadagiti amin a caputotan iti Israel cas mayannurot cadagiti amin a lunod ti tulag a naisurat iti daytoy a libro ti linteg.
Ket ti caputotan a sumaruno, dagiti annacyo a tumacder a sonoyo, ken ti gangannaet nga umayto nga aggapu iti adayu a daga, cunadanto, no makitada dagiti didigra iti daydiay a daga, ken ti sacsakit a pinangpasakit kencuana ni Jehova;
Ken ti dagup ti dagana azufre ken asin, ket dumardarang a di mamulaan, wenno di mangted ti bunga, wenno tumubo sadiay ti uray ania a root, a capada ti pannacadadael ti Sodoma ken Gomorra, Adma ken Seboim, isuda a ni Jehova dinadaelna gapu iti ungetna ken pungtotna:
Amin met laeng dagiti nasnacion cunadanto, Ania ti gapuna nga inaramid ni Jehova ti casta iti daytoy a daga
ania ti caipapanan ti bara daytoy naindaclan nga unget?
Cunanto ngarud dagiti tattao, Gapu ta isuda binaybay-anda ti tulag ni Jehova a Dios dagiti ammada, nga inaramidna cadacuada idi inaonna ida iti daga nga Egipto;
Ket napanda, ket nagservida cadagiti sabsabali a didios, ket nagdaydayawda, cadacuada, didios nga idi dida am-ammo, a dina inted cadacuada:
Isu ti gapuna a ti unget ni Jehova simged a maibusor itoy a daga, tapno mangyeg itoy a daga ti dagup ti lunod a naisurat itoy a libro;
Ket ni Jehova inaccalna ida iti dagada iti unget ken iti pungtot ken iti naindaclan a lucsaw, ket imbellengna ida iti sabali a daga, cas ita nga aldaw.
Dagiti nalimed a banbanag biang ni Jehova a Diostayo; ngem dagiti naipaltiing a banbanag biangtayo ken dagiti annactayo iti agnanayon, tapno aramidentayo ti dagup dagiti sasao daytoy a linteg.
Naiduma a gunamgunam ken carcari.
Ket maaramidto, a no amin dagitoy a banbanag addada kenca, ti bendicion ken ti lunod nga incabilco iti sangom, ket sica laglagipemto ida iti nagtengngaan dagiti amin a nasnacion a ni Jehova a Diosmo nangipananna kenca,
Ket agsublicanto ken Jehova a Diosmo, ket tungpalemto ti timecna a mayannurot iti amin nga ibilinco kenca ita nga aldaw, sica ken dagiti annacmo, iti isu-amin a pusom, ken iti isu-amin a cararuam;
Ni Jehova a Diosmo ngarud ibabawinanto ti pannacacayawmo, ket addanto caasina kenca, ket agsublinto ket ummongennacanto manipud iti amin nga il-ili a ni Jehova a Diosmo nangiwarasanna kenca.
No anniaman cadagiti cucuam naibelbelleng addada iti caadayuan a paspaset ti langit, manipud sadiay ni Jehova a Diosmo urnongennacanto, ket manipud idiay isangpetnacanto:
Ket ni Jehova a Diosmo yegnacanto iti daga a tinagicua dagiti dadackelmo, ket sica ti mangtagicuanto; ket aramidennanto kenca ti naimbag, ken paaduennacanto iti nasursuroc ngem dagiti ammam.
Ket ni Jehova a Diosmo cugitennanto ta pusom, ken ti puso ti putotmo, tapno agayatca ken Jehova a Diosmo iti isu-amin a pusom, ken iti isu-amin a cararuam, tapno agbiagca.
Ket ni Jehova a Diosmo icabilnanto amin dagitoy a lunlunod cadagiti cabcabusormo, ken cadagiti gumurgura kenca a kimmamat kenca.
Ket sica agsublicanto ket agtungpalcanto iti timec ni Jehova, ket aramidemto amin dagiti bilbilinna nga ibilinco kenca ita nga aldaw.
Ket ni Jehova a Diosmo aramidennacanto nga aglaplapusanan cadagiti amin a gapuanan ti imam, ken iti bunga ti bagim, ken iti bunga dagiti animalmo, ken iti bunga ti dagam, a pagimbagan; ta ni Jehova sublianna ti agragsac kenca iti pacaimbagan, cas ti panagragsacna idi cadagiti ammam;
No agtulnogca iti timec ni Jehova a Diosmo, tapno salimetmetam dagiti bilbilinna ken al-alagadenna nga addada a naisurat iti daytoy a libro ti linteg; no agsublica ken Jehova a Diosmo iti isu-amin a pusom, ken iti isu-amin a cararuam.
Ta daytoy a bilin nga ibilinco kenca ita nga aldaw saan a narigat unay kenca, wenno adayu.
Saan nga adda sadi langit, a pagcunaam coma, Asino ti umulinto a pannacabagitayo sadi langit, a mangyeg cadatayo ti daydiay, ken mangipangngeg cadatayo ti daydiay, tapno mabalintayo nga aramiden?
Di met adda iti ballasiw ti taaw a pagcunaam coma, Asino ti bumallasiwto iti taaw a pannacabagitayo, ken mangyeg iti daydiay cadatayo, ken mangipangngeg iti daydiay cadatayo, tapno mabalintayo coma nga aramiden?
Ngem ti sao asideg unay kenca ita ngiwatmo ken ita pusom tapno sungpotem.
Kitaem, incabilco iti sangom ita nga aldaw ti biag ken ti imbag, ti patay ken ti dakes;
Ta ibilinco kenca ita nga aldaw nga ayatem ni Jehova a Diosmo, a magnaca cadagiti daldalanna, ken salimetmetam dagiti bilbilinna, ken alalagadenna, ken linlintengna, tapno agbiagca, ken umaduca, ken tapno ni Jehova a Diosmo bendicionannaca iti daga nga papanam a pagtagicuaan.
Ngem no ta pusom aglicud, ket sica madica a dumngeg, no di ket maigawidcanto, ket agdayawcanto iti sabsabali a didios, ket agservica cadacuada;
Ipaduyacyacco kenca ita nga aldaw a dinto bumurong a mapucawcayto; dicayto mapaatiddug dagiti al-aldawyo iti daga, idinto a lasatem ti Jordan tapno macastrecca nga agtagicua.
Awagac ti langit ken ti daga a pagsacsi iti maicaniwas kenca ita nga aldaw nga incabilco iti sangom ti biag ken ti patay, ti bendicion ken ti lunod: isu ti gapuna a piliem ti biag tapno agbiagca, sica ken ti putotmo;
Ti panagayat ken Jehova a Diosmo, ti panagtungpal iti timecna, ken ti idedecket kencuana; ta isu ti biagmo, ken ti caatiddog dagiti al-aldawmo; tapno macapagnaedca iti daga a ni Jehova insapatana cadagiti ammam, a da Abraham, Isaac, ken Jacob, nga ited cadacuada.
Ti maudi nga igunamgunam ni Moises.
Ket napan ni Moises, ket impalawagna dagitoy a sasao iti amin nga Israel.
Ket isu kinunana cadacuada, Siac agtawenac ita nga aldaw iti sangagasut ket duapulo a tawen; diac mabalinen ti rumuar ken sumrec: ket ni Jehova kinunana caniac, Sica dicanto lumasat itoy Jordan.
Ni Jehova a Diosmo bumallasiwto iti sangom; isu dadaelennanto dagitoy nga il-ili manipud iti sangom, ket sica pagtalawemto ida: ket ni Josue bumallasiwto iti sangom, cas sinao ni Jehova.
Ket ni Jehova aramidennanto cadacuada, cas ti inaramidna ken Sehon, ken ni Og nga ar-ari dagiti Amorreo, ken iti dagada; isuda a dinadaelna.
Ket ni Jehova yawatnanto ida iti sangom, ket dacayo aramidenyonto cadacuada cas mayannurot iti amin a bilin nga imbilinco cadacayo.
Pumigsaca, ket umingelca a naimbag, dica agbuteng, wenno makigtot cadacuada: ta ni Jehova a Diosmo isu ti makicuyog kenca; dinto agcurang kenca, wenno di-met agliway kenca.
Ket ni Moises inayabanna ni Josue, ket kinunana kencuana iti imatang ti amin nga Israel, Pumigsaca, ken umingelca a naimbag: ta sica makicuyogcanto itoy nga ili, iti daga a ni Jehova insapatana cadagiti ammada nga ited cadacuada; ket pagtawidemto ida iti dayta a daga.
Ket ni Jehova isu ti mapan iti sangoanam: isu ti cumuyogto kenca, isu dinto agcurang kenca, wenno di-met agliway kenca: dica agbuteng, wenno agcullayaw.
Ket ni Moises insuratna daytoy a linteg, ket inyawatna cadagiti papadi nga annac ni Levi, isuda a mangaw-awit iti lacasa ti tulag ni Jehova, ken amin a lallacay ti Israel.
Ket ni Moises imbilinna cadacuada, a kinunana, Iti gibus ti tunggal pito a tawen iti nakedngan a tiempo ti tawen ti pammacawan, no fiesta dagiti tabtabernaculo,
No ti dagup ti Israel umay agparang iti sango ni Jehova a Diosmo iti lugar a piliennanto, basaemto daytoy a linteg iti sango ti amin nga Israel iti pagdengngegda.
Ummongemto dagiti tattao dagiti lallaki ken babbai, ken dagiti ubbing, ken ti gangannaet nga adda iti uneg dagiti ruruanganmo, tapno mangngeganda, ken masursuroda, ken agbutengda ken Jehova a Diosyo, ket tungpalenda nga aramiden amin dagiti sasao daytoy a linteg;
Ken tapno dagiti annacda a di nacaammo, mangngeganda, ken masursuroda ti agbuteng ken Jehova a Diosyo, bayat ti panagbiagyo iti daga a panglasatam iti Jordan tapno agtagicuaca.
Ket ni Jehova kinunana ken Moises, Adtoy, dagiti aldawmo dumtengdan ket matayca: ayabam ni Josue ket dumatagcayo iti tolda ti gimong, tapno itedco kencuana ti maysa nga annongen
Ket ni Moises ken ni Josue napanda ket dimmatagda iti tolda ti gimong.
Ket ni Jehova nagparang iti Tolda iti maysa a monmon nga ulep: ket ti monmon nga ulep nagyan iti rabaw ti ruangan ti Tolda.
Ket ni Jehova kinunana ken Moises, Adtoy, makiturogcanto cadagiti ammam: ket daytoy nga ili tumacderdanto ken makibalangcantisdanto cadagiti sabsabali a didios ti daga a papananda tapno maibaet cadacuada, ket baybay-andacto ket labsingendanto ti tulagco nga inwayangco cadacuada.
Iti casta sumgedto ti pungtotco cadacuada iti daydiay nga aldaw, ket baybay-acto ida, ket ilemmengconto cadacuada ti rupac, ket maalunundanto ket adu dagiti dakes ken rigat a umaydanto cadacuada; iti casta cunadanto iti daydiay nga aldaw, Saan aya nga immay cadatayo dagitoy a dakes a gapu ta awan cadatayo ti Diostayo?
Ket pudno nga ilemmengconto ti rupac iti daydiay nga aldaw, gapu iti amin a dakes a gapuananda, isu a panagbawingda a napan cadagiti sabsabali a didios.
Isu ti gapuna nga isuratyo ngarud daytoy a canta nga agpaay cadacayo, ket isurom cadagiti annac ti Israel: icabilmo cadagiti ngiwatda, tapno daytoy a canta isunto ti maysa a sacsi caniac a maicaniwas cadagiti annac ti Israel.
Ta intono maiyegco ida iti daga nga insapatac cadagiti ammada, idinto nga agay-ayus ti gatas ken diro, ket macapangandanto ket mabsogda, ket lumucmegda; agbalicdanto a mapan cadagiti sabali a didios, ket agservidanto cadacuada, ket laisendacto, ket waraendanto ti tulagco.
Ket maaramidto a no adu ti dakes ken rigrigat a dumteng cadacuada, daytoy a canta panecnecannanto iti sangoda, cas maysa a sacsi; gapu ta dinto malipatan iti ngiwngiwat dagiti putotda: ta ammoc ti panunotda a buclenda ita nga aldaw a casacbayan ti panangyegco cadacuada iti daga nga insapatac.
Iti casta ni Moises insuratna daytoy a canta iti dayta met laeng nga aldaw, ket insurona cadagiti annac ti Israel.
Ket intedna ken Josue nga anac ni Nun ti maysa a bilin, ket kinunana, Pumigsaca, ken umingelca a naimbag; ta sica ti mangipanto cadagiti annac ti Israel iti daga nga insapatac cadacuada, ket addaacto kenca.
Ket naaramid nga idi ni Moises natorpusnan nga insurat dagiti sasao ti linteg iti maysa a libro, inggana iti nalpasda,
Ni Moises imbilinna cadagiti Levitas nga agawawit idi ti lacasa ti tulag ni Jehova, a kinunana,
Alaenyo daytoy a libro ti linteg, ket icabilyo iti abay ti lacasa ti tulag ni Jehova a Diosyo, tapno isu ti sacsi sadiay a maicaniwas kenca.
Ta ammoc ti kinasukirmo, ken ti kinatangken ti lengngesmo: adtoy, ita ta sibibiagac pay iti arpadyo ita nga aldaw, nagsukircayon iti maicaniwas ken Jehova; ket casanonto ket din no calpasan ti ipapatayco?
Ummongem caniac amin dagiti lallacay dagiti caputotanyo, ken dagiti turayenyo, tapno maipalawagco dagitoy a sasao cadagiti lapayagda, ket awagac ti langit ken daga a sacsi a maicaniwas cadacuada.
Ta ammoc a calpasan ti ipapatayco, agdakescayto a matalipupus, ket sumiasicayto ti dalan nga imbilinco cadacayo; ket ti dakes maaramidto cadacayo iti maud-udi nga aldaw gapu ta dacayo aramidenyonto ti dakes iti imatang ni Jehova, a panggargari kencuana tapno agpungtot gapu iti gapuanan dagiti im-imayo.
Ket ni Moises impalawagna cadagiti pagdengngeg ti amin ti gimong ti Israel dagiti sasao daytoy a canta, inggana iti nalpasda.
Ti canta ni Moises
Maibilin ken Moises a sumang-at iti bantay Nebo.
Dumngegcayo, dacayo a langlangit, ket agsaoacto; 
ket denggen coma ti daga dagiti balbalicas ti ngiwatco.
Ti pannursuroc agtedtedto cas tudo, 
ti palawagco agtinnagto cas ti linnaaw: 
cas arimucamoc iti rabaw ti root a nalasbang, 
ken cas ti arbis iti rabaw ti nateng:
Ta ti nagan ni Jehova yawagconto: 
ipacumityo ti kinadackel iti Diostayo.
Ti Bato, naananay ti aramidna; 
maysa a Dios ti kinamatalec ket awanan damca, 
isu awan pagcuranganna ken nalinteg.
isuda ti naindacsan ken nakillo a caputotan.
Castoy aya ti panupapacyo ken Jehova, 
O namaag nga umili ken nanengneng
Saan aya nga isu ti amam a gimmatang kenca
Isu ti nangaramid kenca, ken nangbangon kenca.
Laglagipem dagiti al-aldaw idi ugma, 
panpanunotem dagiti tawtawen dagiti adu a capcaputotan: 
Agintuudca ken amam, ket isu iparangnanto kenca; 
cadagiti lallacaymo, ket isuda saoendanto kenca.
Idi ti Cangatoan unay intedna cadagiti nasnacion dagiti tawidda, 
idi pinagsisinana dagiti annac dagiti tattao, 
inwayangna dagiti bedbeddeng dagiti il-ili mayannatup 
iti bilang dagiti annac ti Israel.
Ta ti bagi ni Jehova isu ti ilina; 
ni Jacob isu ti bagina a tawid.
Isu sinaracna iti maysa a caticagan a daga, 
ken iti walang a nacaalalingnget a let-ang; 
isu nilictubna, isu nangaywan kencuana, 
isu nagaluad kencuana cas ti bukel ti matana.
Cas maysa nga aguila a mangwagwag iti umocna, 
nga agpayacpac iti rabaw ti urbonna, 
isu inucradna dagiti payacna, innalana ida, 
inawitna ida iti rabaw dagiti paypayacna.
Ni Jehova laeng ti nangitulod kencuana, 
ket awan idi ti sabali a dios kencuana.
Isu ti nangisacay kencuana cadagiti nangato a disso ti daga, 
ket nangan iti apit ti talon; 
ket isu pinasusopna ti diro a nagtaud iti bato, 
ken lana iti natangken a bato:
Mantequilla dagiti vacvaca, ken gatas ti pangen, 
agraman taba dagiti corcordero, 
ken carcarnero a lallaki a tubo iti Basan, ken dagiti calcalding, 
agraman ti casayaatan ti trigo; 
ken iti dara ti uvas, sica imminumca iti arac.
Ngem ti Jesurum naglucmeg, ket kimmugtar: 
sica a limmucmegca, 
sica a bimmanegca, 
sica a timmabacan; 
Iti casta binaybay-anna ti Dios a nangaramid kencuana, 
ket parparawpaw ti pinangipategna iti Bato a salacanna.
Isuda pinagimunda gapu cadagiti sabsabali a didios; 
Isuda nagidatonda cadagiti sasairo, a saan a ti Dios, 
cadagiti didios a dida ammo idi, 
cadagiti didios a babaro a calcaltuad, 
a saan a nagbutngan dagiti ammayo.
Iti Bato a nangputot kenca sica dica linagip,
ket linipatam ti Dios a nangyanac kenca.
Ket ni Jehova nakitana, ket kinagurana ida, 
gapu iti pananggargari dagiti annacna a lallaki, ken annacna a babbai.
Ket kinunana, Ilemmengconto ti rupac cadacuada, 
siac kitaecto no anianto ti banagda: 
ta isuda dakesda unay a caputotan, 
annac a saan a mapagtalcan.
Isuda tinignaydac nga agimun iti dayta saan a Dios; 
ginargaridac nga agpungtot gapu cadagiti kinaubbawda: 
ket tignayecto ida nga agimun cadagidiay saan nga umili; 
gargariecto ida nga agpungtot iti nanengneng a nacion.
Ta maysa nga apuy dimmarang iti pungtotco, , 
ket alun-unenna ti daga agraman kinalabonna, 
ket silmutanna ti puon dagiti banbantay.
Pagdadarisonecto dagiti dakes cadacuada; 
ibusecto dagiti panpanac cadacuada:
Umresdanto iti bisin, ket maalun-undanto iti nadarang a pudot 
ken ti napait a pannacadadael; 
ket ibaonconto cadacuada dagiti ngipen dagiti narungsot nga an-animal, 
agraman gita dagiti agcarcarayam iti tapuc.
Iti ruar mamagtalipungawto ti campilan, 
ket iti uneg dagiti silsiled kigtot; 
ti babbaro ken virgen agpada a dadaelennanto, 
ti agsusu agraman agubanen.
Kinunac, inwarac coma ida iti adayu, 
pinagsardengco coma ti lagip cadacuada iti nagtengngaan dagiti tattao;
No coma no diac inamac ti pangargari ti cabusor, 
di la ket ta dagiti casupiatda di umisu ti panangipatoda coma, 
di la ket ta cunada coma, ti imami naitan-oc, 
ket ni Jehova saanna nga inaramid amin daytoy.
Ta isuda maysada a nacion nga awanan bagbaga, 
ket awan cadacuada ti pannacaawat.
O no coma no masiribda, 
daytoy maawatanda coma, 
panpanunotenda coma ti maud-udi a banagda!
Casano ti panangpataray ti maymaysa iti sangaribu, 
ket ti dua patarayenna ti sangapulo ribu, 
malacsid no ti Batoda inlacona ida, 
ken ni Jehova inyawatna ida?
Ta ti batoda saan a cas ti Batotayo, 
uray dagiti cabcabusor met laeng ti mangipato.
Ta ti lanutda isu ti nayon ti lanut ti Sodoma, 
ken aggapu iti taltalon ti Gomorra: 
dagiti uv-uvasda, uv-uvas ti apro, 
dagiti sarsar-ayda napait:
Ti aracda isu ti gita dagiti ul-uleg, 
ken ti nadawel a sabidong dagiti carasaen.
Saan aya nga adda caniac daytoy a sidudulin, 
nabungon cadagiti gamgamengco?
Cuac ti pammales ken panggunguna, 
iti aldaw a pannacaigalisto dagiti sacada: 
ta ti aldaw ti panagladingitda asidegen, 
ket dagiti dumteng cadacuada napardasdanto.
Ta ni Jehova ocomennanto ti ilina, 
ket agbabawinto gapu cadagiti ad-adipenna; 
no makitana a naibusen ti bilegda, 
ken awan ti matda a balud wenno agwayawaya.
Ket isu cunananto, sadino ti yan dagiti didiosda, 
ti bato a nagcamanganda;
A nangnangan ti taba dagiti datdatonda, 
ken immininum iti arac nga inumen a datonda
Tumacderda coma, ket tumulongda cadacayo, 
isuda coma ti mangsalacnib cadacayo.
Kitaenyo ita a siac, a siac met laeng daydiay, 
ket awan dios a caduac: 
siac pumatayac ken mangbiagac; 
sumugatac ken mangagasac; 
ket awan uray asinoman a macalasut iti imac.
Ta ingatoc sadi langit ti imac, 
ket cunac, Idinto nga agnanayon a sibibiagac,
No asaec ti campilanco a sumilsilap, 
ket ti panangocom petpetan ti imac; 
idissocto ti pammales cadagiti casupadic, 
ket supapacacto ida dagidiay gumura caniac.
Bartekecto iti dara dagiti panac 
ket ti campilanco alun-unennanto ti lasag; 
agraman ti dara dagiti napatay ken dagiti nacaycayawan, 
manipud olo dagiti mangidalan ti cabusor.
Agragragsaccayo, O dacayo a nasnacion, a maitimpuyog iti ilina: 
ta ibalesnanto ti dara dagiti ad-adipenna, 
ket itednanto ti pammales cadagiti cabcabusorna, 
ket subbotennanto ti dagana ken ti ilina.
Ket ni Moises immay ket sinaona amin dagiti sasao daytoy a canta cadagiti pagdengngeg dagiti tattao, isu, ken ni Josue nga anac ni Nun.
Ket ni Moises tinurposna ti nagsao cadagitoy a balicas iti amin nga Israel;
Ket kinunana cadacuada, Icabilyo ita pusoyo dagiti amin a sasao nga ipanecnecco cadacayo itoy nga aldaw, isu nga ibilinyonto cadagiti annacyo a tungpalenda nga aramiden, a ti dagup met laeng dagiti sasaoen daytoy a linteg.
Ta saan a barengbareng cadacayo; gapu ta isu ti pacabiaganyo, ket gapu itoy mapaatiddugyo dagiti al-aldawyo iti daga a panglasatanyo iti Jordan tapno tagicuaenyo.
Ket ni Jehova nakisao ken Moises iti daydi met la nga aldaw, a kinunana,
Sumang-atca iti daytoy a bantay ti Abarim, agingga iti bantay Nebo, nga adda iti daga ti Moab, nga adda iti sango ti Jerico; ket kitaem ti daga a Canaan, nga itedco a cucua dagiti annac ti Israel;
Ket matayca iti bantay a sang-atam, ket maitiponca iti ilim, cas pannacatay ni Aaron a cabsatmo iti bantay Hor, ket naitipon iti ilina:
Gapu ta naglabsingcayo iti maicaniwas caniac iti tengnga dagiti annac ti Israel iti yan ti dandanum ti Meriba ti Cades iti let-ang ti Zin; gapu ta didac sinantificar iti tengnga dagiti annac ti Israel.
Ta sica makitamto ti daga iti sangoanam, ngem dicanto sumbrec idiay daga nga itedco cadagiti annac ti Israel.
Ti panagbendicion ni Moises.
Ket daytoy isu ti bendicion a pinamendicion ni Moises a tao ti Dios cadagiti annac ti Israel idi di pay natay.
Ket kinunana, ni Jehova naggapu iti Sinai, ket dimmanon cadacuada nanipud Seir; siraraniag nanipud bantay Paran, ket naggapu cadagiti linaclacsa a sasanto: iti imana a canawan maysa a dumardarang a linteg nga agservi cadacuada.
Wen, ayatenna ti umili; amin a sasantona addada ita imam: ket nagtugawda cadagita sacsacam: tunggal maysa awatennanto ti aggapu cadagiti sasaom.
Ni Moises imbilinna cadatayo ti maysa a linteg, maysa a tawid nga agpaay iti gimong ni Jacob.
Ket isu idi ti ari idiay Jesurun, idi dagiti olo-oloen ti umili naguummongda, amin a capcaputotan ti Israel nagtitiponda.
Agbiag coma ni Ruben, ket di coma matay; wenno dagiti tattaona saanda coma a bassit.
Ket daytoy ti pannacabendicion ni Juda: ket kinunana, denggem, Jehova, ti timec ni Juda, ket ipanmo iti yan dagiti tattaona: cadagiti im-imana nakicabil a biangna laeng; ket sicanto ti maysa a badang a maibusor cadagiti casupadina.
Ket ti maipapan ken Levi, isu kinunana, ti Tumimmo ken Urimmo addada iti nasantoan a taom, isu a sinuutmo idiay Massa, isu a kinasusicmo idiay dandanum ti Meriba;
A kinunana maipapan iti amana ken inana, Saanco a nakita; dina impanecnec dagiti cacabsatna, ket dina met naam-ammo dagiti annacna met laeng: ta ti saom tinungpalda, ket ti tulagmo salimetmetanda.
Isurodanto ken Jacob dagiti bilbilinmo, ken iti Israel ti lintegmo: icabildanto ti incienso iti saclangmo, ken sibubukel a daton a mapuuran iti rabaw ti altarmo.
Bendicionam, Jehova, ti cucuana, ket awatem ti gapuanan dagiti im-imana: salputem dagiti lomlomo dagiti tumacder a bumusor kencuana, ken daydiay a gumura kencuana, tapno ti umingar dida mapidua.
Ti maipapan ken Benjamin, kinunana, ti ay-ayaten ni Jehova agnaedto a sitatalged iti abayna; salucubanna nga agmalmalem, ket isu agyan iti baet dagiti ab-abagana.
Ket iti maipapan ken Jose kinunana, bendito ken Jehova coma ti dagana, gapu cadagiti napateg a parabur ti langit, gapu iti linnaaw, ken gapu iti nauneg a naisaad iti baba,
Ken gapu cadagiti napateg a parabur dagiti bungbunga ti init, ken gapu cadagiti napateg a banbanag ti panagdackel dagiti bulbulan,
Ken gapu cadagiti nangrona a banbanag dagiti banbantay a cadaanan, ken gapu cadagiti napateg a banbanag dagiti turturud nga agnanayon,
Ken gapu cadagiti napateg a banbanag ti daga ken ti kinalabonna, ken ti naimbag a nakem ti nagnaed iti kinarangpaya: Ti bendicion umay coma iti olo ni Jose, ken iti tuctuc ti olo ti naisina cadagiti cacabsatna.
Ti umuna nga anac ti arbanna, kinadayag isu ti cucuana; ket dagiti sarsarana isuda dagiti sarsara ti atap a vaca: isuda ti pangdarondonna cadagiti il-ili, isuda amin, uray agingga iti pungpungto ti daga: ket isuda ti linaclacsa ni Efraim, ket isuda ti rinibribu ni Manases.
Ket iti maipapan ken Zabulon kinunana, agragsacca, Zabulon, iti panagruarmo; ken ni Issachar, cadagiti toltoldam.
Ayabandanto dagiti tattao a dumanon iti bantay; idatondanto dagiti datdaton ti kinalinteg sadiay: Ta susupendanto ti kinalabon dagiti tataaw, ken dagiti nalmeng a gamgameng ti cadaratan.
Ket iti maipapan ken Gad kinunana, Bendito coma ti mamadackel ken Gad: agnaed cas leon a babai, ket caramutanna ti tackiag, wen, ti tuctuc ti olo.
Ket insaganana iti bagina ti umuna nga apag, ta ti bagi ti mangmangted iti linteg naidulin idi; ket immay agraman dagiti olo-oloen ti umili; isu ti nangipatungpal ti kinalinteg ni Jehova, ken dagiti linlinteg iti Israel.
Ket ti maipapan ken Dan kinunana, ni Dan maysa nga urbon ti leon, a lumagto manipud Basan.
Ket ken Neftali kinunana, O Neftali, napnec iti parabur, ken napno iti bendicion ni Jehova, tagicuaem ti laud ken abagatan.
Ket ken Aser kinunana, bendito coma ni Aser iti panagputot: macaay-ayo coma cadagiti cacabsatna, ket itanebna coma ti sacana iti lana.
Dagiti balbalunetmo landoc ken suerdanto; ket cas cadagiti al-aldawmo, ti pigsam castanto.
Awan ti siasinoman a pumada iti Dios, O Jesurun, a sacayanna ti langlangit a maipaay a cabadangmo, ken iti kinadaegna, cadagiti langlangit.
Ti agnanayon a Dios isu ti disso a naedmo, ken iti baba adda dagiti tactackiag nga agnanayon: ket pinapanawna ti cabusor iti sangom, ket kinunana, Dadaelem.
Ket ti Israel agnaed a sitatalged, ti ubbog ni Jacob agwaywayas, iti maysa a daga a cabungbungaan ken caaracan iti baro; wen, dagiti langlangitna yitnagda ti linnaaw.
Nagasatca, O Israel; asino ti pumadpad kenca, a maysa nga umili nga insalacan ni Jehova, a calasag ti badangmo, ken campilan ti kinadaegmo
Ket dagiti cabusormo, isuda met laeng tumulocdanto kenca; ket sica payatemto dagiti nangato a luglugarda.
Ti ipapatay ni Moises.
Ket ni Moises simmang-at nanipud iti tantanap ti Moab agingga iti bantay Nebo, iti tapaw ti Pisga, nga adda iti sango ti Jerico
Ket ni Jehova imparangna kencuana ti isu-amin a daga ti Galaad, agingga iti Dan,
Ken amin ti Nephtali, ken ti daga ti Efraim ken Manases, ken amin a daga ti Juda, agingga iti taaw nga akinlicud,
Ken ti Abagatan, ken ti Tanap ti lobong ti Jerico nga ili a capalmaan, inggana iti Soar.
Ket ni Jehova kinunana kencuana, Daytoy ti daga nga insapatac ken Abraham, ken Isaac, ken ni Jacob a kinunac, Itedconto daytoy iti putotmo: impakitac kenca cadagiti matam, ngem dicanto macapan idiay.
Iti casta ni Moises nga adipen ni Jehova natay idiay iti daga ti Moab, cas mayannurot iti sao ni Jehova.
Ket isu naitabon iti lobong ti daga ti Moab iti sango ti Bethpeor: ngem awan ti macaammo iti tanemna agpapan ita nga aldaw.
Ket ni Moises agtawen iti sangagasut ket dua pulo idi natay: ti matana saan a nacullaapan, wenno nacsayan ti cadawyan a pigsana.
Ket dagiti annac ti Israel sinangitanda ni Moises iti tantanap ti Moab bayat iti tallopulo nga aldaw: casta ti pannacaungpot dagiti aldaw ti panagsangsangit iti panagliday a gapu ken Moises.
Ket ni Josue nga anac ni Nun napno idi iti espiritu ti kinasirib; ta ni Moises impatayna kencuana dagiti im-imana: ket dagiti annac ti Israel impangagda ket inaramidda ti cas ni Jehova imbilinna ken Moises.
Ket nanipud idi awan timmaud a mammadto iti Israel, a capada ni Moises nga inam-ammo ni Jehova iti sangonsango,
Iti amin a pagilasinan ken datdatlag, nga imbaon kencuana ni Jehova tapno aramidenna ida iti daga nga Egipto, ken Faraon, ken iti isu-amin nga ad-adipenna, ken iti amin a dagana.
Ken iti amin nga ima a mannacabalin, ken iti amin a dadackel a nacakigkigtot, a ni Moises inaramidna iti imatang ti dagup ti Israel.
JOSUE
Ti panangcumit ni Jehova ken Josue
Ni Josue isaganana ti panagballasiw iti Jordan.
Ket naaramid iti calpasan ti ipapatay ni Moises nga adipen ni Jehova, a ni Jehova nagsao ken ni Josue nga anac ni Nun, a catulongan ni Moises, a kinunana,
Ni Moises nga adipenco natayen: tumacderca ngarud ita, ket ballasiwem daytoy Jordan, sica ken isu-amin daytoy nga umili, iti daga isu nga itedco cadacuada, cadagiti met laeng annac ti Israel.
Ti tumunggal disso a ti dapan ti sacam baddekennanto, dayta itedconto cadacayo, a cas insaoc idi ken ni Moises.
Manipud iti let-ang ken iti daytoy Libano agingga iti dackel a carayan, ti carayan nga Eufrates, isu-amin a daga dagiti Jetteos, ken aginggana iti dackel a taaw iti agpalelennecan ti init, isunto ti beddengyo.
Awan ti siasinoman a tao a macagawayto kenca cadagiti isu-amin nga al-aldaw ti panagbiagmo: cas iti caaddac idi ken ni Moises casta met ticaaddacto kenca; dicanto baybay-an ken dicanto met panawan.
Bumilegca ket umingelca; ta sicanto ti mamagtawid cadagitoy a tattao iti daga nga insapatac cadagiti ammada nga itedco cadacuada.
Isuna laeng a bumilegca ken umingelca unay, tapno tungpalem nga aramiden iti cas mayalubog iti isu-amin a linteg, a ni Moises nga adipenco imbilinna kenca: saanmo a pagpanawan uray iti macanawan uray iti macatigid, tapno agbanagcanto a sisasayaat iti sadinoman a papanam.
Daytoy a libro ti linteg dinto umadayo ita ngiwatmo: no di ket iti aldaw ken iti rabii panpanunotemto, tapno tungpalem nga aramiden ti cas mayalubog iti isua-min nga adda a naisurat kencuana: ta iti casta parang-ayemto ti dalanmo ket iti casta addanto naimbag a banagmo.
Saanco aya nga imbilin kenca
Bumilegca, ket umingelca: saanca nga agbuteng ket dica met agcullayaw: ta ni Jehova a Diosmo adda kenca iti sadinoman a papanam.
Idin ni Josue binilinna dagiti turturayen ti ili, a kinunana,
Magnacayo ket lasatenyo daytoy a pacarso ket ibilinyo cadagiti tattao, a cunayo, Mangsaganacayo iti taraon: ta iti uneg ti tallo nga al-aldaw bumallasiwcayto itoy Jordan tapno sumreccayo nga agtagicua iti daga, a ni Jehova a Diosyo itedna cadacayo, tapno isu ti tagicuaenyo.
Ket ni Josue nagsao cadagiti Rubenitas, ken cadagiti Gaditas, ken iti caguddua ti caputotan ni Manases, a kinunana,
Lagipenyo ti sao nga imbilin ni Moises, nga adipen ni Jehova cadacayo, a kinunana, Ni Jehova a Diosyo iniccannacayo iti inana, ket itednanto daytoy a daga.
Dagiti assawayo, annacyo ken dagiti an-animalyo agyandanto iti daga a ni Moises intedna cadacayo iti ballasiw ti Jordan; ngem bumallasiwcayto a siiigam, amin dagiti lallaki a napigsa ken maingel iti masangoanan dagiti cacabsatyo, ket tulonganyonto ida:
Inggana iti ni Jehova maitednan iti inana cadagiti cacabsatyo, a cas iti pannangtedna cadacayo, ket isuda tagicuaendanto met ti daga a ni Jehova a Diosyo itedna cadacuada: ket iti casta agsublicayton iti daga a pagtagicuaanyo, ket isu ti tagicuaenyo, isu a ni Moises nga adipen ni Jehova intedna cadacayo iti ballasiw ti Jordan nga agturong iti leleggacan ti init.
Ket idin simmungbatda ken ni Josue, a kinunada, Amin nga imbilinmo cadacami aramidenminto, ket mapancamto iti uray sadino a pangibaonam cadacami.
Cas iti panangipangagmi idi ken ni Moises cadagiti isu-amin a banbanag, casta met ti panangipangagminto kenca: ni Jehova a Diosmo adda coma laeng kenca a cas iti kinaaddana idi ken ni Moises.
Uray siasino a sumalungasingto iti bilinmo, ket saan a dumngegto cadagiti sasaom iti amin nga ibilinmonto kencuana, mapapatayto; isuna laeng a bumilegca ken umingelca.
Dagiti agsimisim maibaonda idiay Jerico; idinto a mabirucda, mailemmengda ken Rahab ken mapagawidda.
Ket ni Josue nga anac ni Nun imbaonna manipud Settim dagiti dua nga agsiim iti nalimed unay, a kinunana cadacuada, Incayo, imatanganyo ti daga, ken ti Jerico
Isuda napanda, ket simrecda iti balay ti maysa a babai a balangcantis a managan Raab, ket nagdagusda sadiay.
Ket naidamag idi iti ari ti Jerico, a nacuna, Adtoy, ita a rabii dagiti tattao cadagiti annac ti Israel immayda ditoy a mangsiim iti daga.
Ket idin ti ari ti Jerico nagbaon ken ni Raab, a kinunana, Iruarmo dagiti tattao nga immay kenca, ket simrecda iti balaymo; ta immayda a mangsiim iti isu-amin a daga.
Ngem di babai innalana dagidi dua a tattao, ket inlemmengna ida; ket kinunana, Wen, dagiti tattao immayda caniac: ngem saanco a naammoan no taga anoda.
Ket naaramid a idi umadani ti pannacairikep ti ruangan, idi nasipngeten, dagidi a tattao rimmuarda; ket diac ammo no sadino ti napananda; surutenyo ida iti madaras, ta abutenyo ida.
Ngem isu pinaulina ida iti pangatepan, ket inlemmengna ida cadagiti puon ti lino nga inurnosna iti rabaw ti pangatepan.
Ket dagiti tattao kinamatda ida iti dalan nga agturong iti Jordan agingga cadagiti pagballasiwan: ket apaman a dagidiay nagcamat cadacuada nacaruarda, rinpcanda di ruangan.
Ket idi dida pay nagidda, isu immuli a napan cadacuada iti rabaw ti pangatepan;
Ket kinunana cadagiti tattao, siac ammoc a ni Jehova intedna cadacayo daytoy a daga, ket dacami mabutengcami a gapu cadacayo: ket dagiti amin nga agnaed iti daga agrunawda iti sangoyo.
Ta nangngegmi a ni Jehova pinagmagana dagiti danum ti Baybay a Nalabaga iti sangoananyo, idi a rimmuarcayo sadi Egipto; ken daydi inaramidyo cadagiti dua nga ar-ari dagiti Amorreos, a nagyanda idi iti ballasiw ti Jordan, da Seon ken Og, isuda a pinapatayyo a tinalipupus.
Ket biagenyonto ni amac ken ni inac, ken dagiti cacabsatco a lallaki ken babbai, ken amin daydiay a cucuada, ket ispalenyonto dagiti bibiagmi iti patay.
Ket dagiti tattao kinunada kencuana, Ti biagmi maipaay iti biagmo, no dicay ipalgac coma daytoy a panggepmi; ket isunto, nga intono ni Jehova itedna cadacami daytoy a daga, agaramidcaminto kenca a sicacaasi ken sipupudno.
Idin isu pinaulogna ida iti maysa a tali iti tawa: ta ti balayna adda idi iti rabaw ti bacud; ket isu nagtaeng idi iti rabaw ti bacud.
Ket kinunana cadacuada, Incayo iti bantay: di la ket ta dagiti cumamat, matumpungandacayo: ket agyancayo idiay a silelemmeng iti tallo nga al-aldaw, inggana a dagidiay nga agcamat cadacayo, agawidda, ket iti calpasanna incayo iti dalanyo.
Ket dagiti lallaki kinunada kencuana, Dacami dicamto mapabasol iti daytoy a sapatam isu a pinaisapatam cadacami.
Kitaem ta intono sumreccami iti daga, sica igalutmonto daytoy a tali a nalabaga iti tawa isu a nangyulogam cadacami, ket sica ummongemto iti balaymo ni amam ken ni inam, dagiti cacabsatmo ken amin a cabbalay ni amam.
Ket isunto, a siasinoman a rumuar cadagiti ruruangan ti balaymo a mapan iti calzada, ti darana addanto iti rabaw ti olona, ket awanto ti basolmi: ket uray siasinoman a makinaedto kenca iti balaymo, ti darana adda iti rabaw ti olomi no adda ima a mangsagid kencuana.
Ngem no sica ipalgacmonto daytoy a panggepmi, dacami ngarud dicamto mapabasol iti daytoy a sapatam isu a pinaisapatam cadacami.
Ket Isu simmungbat, Cas ti kinunayo, castan coma
Ket imbaonna ida, ket pimmanawda; ket ingalutna di tali a nalabaga iti tawa.
Ket rimmuarda, ket nacagtengda iti bantay ket nagyanda idiay iti tallo nga aldaw, agingga iti nacaawiden dagiti nagcamat cadacuada; ket dagidi nagcamat, nagbirucda cadacuada cadagiti amin a daldalan, ngem dida nasaracan ida.
Idin dagidi dua a tattao nagawidda, ket simmalogda iti bantay, ket bimmallasiwda, ket immayda ken ni Josue nga anac ni Nun; ket sinaritada amin dagiti napasamacda.
Ket kinunada ken ni Josue, Pudno a ni Jehova inyawatna amin a daga cadagiti imatayo; ket maysa pay, amin dagiti agnaed iti daga agrunawda iti sangotayo.
Ti ornos a maipapan iti panangballasiw iti Jordan.
Dagiti tattao agballasiwda iti Jordan.
Ket ni Josue bimmangon a nasapa iti bigat; ket immalisda nanipud Settim, ket immayda aginggana iti Jordan, isu, ken amin dagiti annac ti Israel; ket nagyanda sadiay iti sacbay ti ibaballasiwda.
Ket naaramid idi calpasan dagiti tallo nga al-aldaw, a dagiti agturturay naglasatda idi iti nagtengngaan ti pacarso;
Ket nagbilinda cadagiti tattao, a cunada, Intono makitayo coma ti lacasa ti tulag ni Jehova a Diosyo, ken dagiti papadi a dagiti Levitas a sia-awit kencuana, dacayo pumanawcayto iti yanyo, ket sumurotcayo kencuana.
Ngem addanto pagbaetan isu ken cadacayo a cas iti rucod ti dua ribu a casico: dicayto dumenna kencuana: tapno maammoanyo coma ti dalan isu nga papananyo: agsipud ta dacayo dicay pay la naglasatan idi daytoy a dalan.
Ket ni Josue kinunana cadagiti tattao: Santificarenyo dagiti bagbagiyo, ta intono bigat ni Jehova agaramidto cadagiti datdatlag iti tengngayo.
Ket ni Josue nagsao cadagiti papadi, a cunana, Alaenyo ti lacasa ti tulag, ket agballasiwcayo nga umununa ngem cadagiti tattao
Ket isuda innalada ti lacasa ti tulag, ket napanda idi una ti umili.
Ket ni Jehova kinunana ken ni Josue, Ita nga aldaw rugiancanto nga itan-oc iti imatang ti amin nga Israel, tapno maammoanda coma, a cas ti caaddac idi ken ni Moises, castanto ti caaddac kenca.
Ket ibilinmonto cadagiti papadi a mangawit iti lacasa ti tulag, a cunaem, Intono macaaycayo iti igid dagiti dandanum ti Jordan, agtacdercayto a sitatalna iti Jordan.
Ket ni Josue kinunana cadagiti annac ti Israel, Umaycayo ditoy, ket imdenganyo dagiti sasao ni Jehova a Diosyo.
Ket ni Josue kinunana, Ditoy maammoanyonto a ti Dios a sibibiag adda iti nagtengngaanyo, ket isu pacsiatennanto a di bumurong iti sangoyo ti Cananeo, ken ti Heteo, ken ti Heveo, ken ti Perezeo, ken ti Gergeseo, ken ti Amorreo, ken ti Jebuseo.
Adtoy, ti lacasa ti tulag ti Apo iti isu-amin a lubong agballasiw iti Jordan iti sangoananyo.
Gapuna a mangalacayo iti sangapulo ket dua a tattao cadagiti capcaputotan ti Israel, iti tumunggal caputotan maysa a tao.
Ket maaramidto, a intono dagiti dapdapan dagiti sacsaca dagiti papadi a mangawit iti lacasa ni Jehova nga Apo iti isu-amin a lubong, maisaaddanto cadagiti dandanum ti Jordan, a dagiti dandanum ti Jordan agbingaydanto, dagiti met laeng dandanum a sumalog manipud surong; ket agintecdanto iti sangcagabsuon.
Ket naaramid nga idi a dagiti tattao pimmanawda nanipud cadagiti toltoldada, tapno agballasiwda iti Jordan, dagiti papadi a nagawit iti lacasa ti tulag addada iti sangoanan dagiti tattao;
Ket idi a dagidi a nagawit idi lacasa simmalugda iti Jordan, ken dagiti sacsaca dagiti papadi a nagawit idi lacasa naitanebda idi igid ti danum (ta ti Jordan aglippias iti amin a tepteppangna iti amin a tiempo ti panagani,)
A dagiti dandanum a sumalog idi nga aggapu iti surong nagsardengda; ket timmacderda ket nagpangatoda a maysa a gabsuon, iti adayu idiay Adam, nga ili nga adda iti abay ti Sartan; ket dagidiay a nagsalog a nagturong iti baybay ti Araba, iti Baybay ti Asin met laeng, naibusdan amin, ket dagiti tattao nagballasiwda idi iti batog ti Jerico.
Ket dagiti papadi a nangawit idi lacasa ti tulag ni Jehova nagtacderda a siiintec iti daga a namaga iti tengnga ti Jordan; ket isu-amin nga Israel nagballasiwda iti daga a namaga, agingga iti amin ti nacion nalpasda a nagballasiw iti Jordan.
Ket naaramid, nga idi nga amin ti nacion nalpasda a nagballasiw ti Jordan, a ni Jehova nagsao ken ni Josue, a kinunana,
Mangalacayo iti sangapulo ket dua a tattao iti umili, iti tunggal caputotan maysa a tao,
Ket ibilinyo cadacuada, a cunayo, Mangalacayo manipud iti tengnga ti Jordan, iti lugar a nagtacderan a siiintec dagiti sacsaca dagiti papadi, iti sangapulo ket dua a batbato, ket icuyogyo ida cadacayo ket idissoyo ida, iti pagdagusanyo isu a pagdagusanyonto itoy a rabii.
Idin ni Josue inayabanna dagiti sangapulo ket dua a tattao nga insaganana cadagiti annac ti Israel, iti tunggal caputotan maysa a tao:
Ket ni Josue kinunana cadacuada, Magnacayo iti sangoanan ti lacasa ni Jehova a Diosyo iti tengnga ti Jordan, ket tunggal tao cadacayo mangibaclay coma iti maysa a bato, a cas mayalubog iti bilang dagiti caputotan dagiti annac ti Israel;
Tapno daytoy isu coma ti maysa a pagilasinan cadacayo, nga intono dagiti annacyo agsalsaludsudda iti mapasungad a tiempo, a cunaenda, Ania aya ti pangipapananyo cadagitoy a batbato?
Iti casta cunayonto cadacuada, Agsipud ta dagiti dandanum ti Jordan nagbisngayda iti sangoanan ti lacasa ti tulag ni Jehova; idi naiballasiw idiay Jordan, dagiti dandanum ti Jordan nagbisngayda: ket dagitoy a batbato isudanto ti pacalaglagipan cadagiti annac ti Israel iti agnanayon.
Ket dagiti annac ti Israel inaramidda a casta cas imbilin ni Josue, ket nangalada iti sangapulo ket dua a batbato iti tengnga ti Jordan, cas ni Jehova sinaona ken ni Josue, cas iti bilang dagiti caputotan dagiti annac ti Israel; ket intogotda ida iti nagdagusanda, ket indissoda ida sadiay.
Ket ni Josue nangicabil iti sangapulo ket dua a batbato iti tengnga ti Jordan iti disso a nagtacderan dagiti sacsaca dagiti papadi a nangawit idi lacasa ti tulag: ket addada idiay agingga itoy nga aldaw.
Ta dagiti papadi a nangawit idi lacasa nagtacderda iti tengnga ti Jordan, aginggana iti naturpos amin a banag a ni Jehova imbilinna ken Josue a saoenna cadagiti tattao, cas mayalubog cadagiti isu-amin a ni Moises imbilinna idi ken ni Josue: ket dagiti tattao nagdarasda ket nagballasiwda.
Ket naaramid, nga idi amin dagiti tattao nalpasdan ti nagballasiw, a di lacasa ni Jehova naiballasiw, ken dagiti papadi, iti saclang dagiti tattao.
Ket dagiti annac ni Ruben, ken dagiti annac ni Gad, ken ti cagudua ti caputotan ni Manases nagballasiwda a siiigam iti sangoanan dagiti annac ti Israel, cas ni Moises imbagana cadacuada:
Aguppat a pulo a ribu dagiti nasagana a siiigam a makigubat nagballasiwda iti sango ni Jehova a napan iti pagbabacalan, cadagiti tay-ac ti Jerico.
Iti daydi nga aldaw ni Jehova intan-ocna ni Josue iti imatang ti isu-amin nga Israel; ket nagbutengda kencuana a cas iti panagbutengda ken Moises iti amin nga al-aldaw ti panagbiagna.
Ket ni Jehova nagsao ken Josue, a kinunana,
Bilinem dagiti papadi nga agawit iti lacasa ti tulag, a sumang-atda iti Jordan.
Ni Josue ngarud binilinna dagiti papadi, a kinunana, Sumang-atcayo iti Jordan.
Ket naaramid, nga idi a dagiti papadi a nangawit idi lacasa ti tulag ni Jehova simmang-atda nanipud iti tengnga ti Jordan, ket dagiti dapdapan dagiti sacsaca dagiti papadi naitacdangdan iti namaga a daga, a dagiti dandanum ti Jordan nagsublida iti lugarda, ket naglippiasda cadagiti isu-amin a tepteppangna a cas met la idi casisigudna.
Ket dagiti tattao simmang-atda idiay Jordan iti maicasangapulo nga aldaw ti umuna a bulan, ket nagpacarsoda idiay Gilgal, iti beddeng a daya ti Jerico.
Ket dagidi sangapulo ket dua a batbato, nga innalada idiay Jordan, ni Josue insaadna ida idiay Gilgal.
Ket nagsao cadagiti annac ti Israel, a kinunana, Intono dagiti annacyo saludsodendanto cadagiti ammada iti mapasungad a tiempo, a cunaenda, Ania ti caipapananda dagitoy a batbato?
Isu ti panangipacaammoyonton coma cadagiti annacyo, a cunaenyo, Ti Israel nagballasiw ditoy Jordan iti namaga a daga.
Ta ni Jehova a Diosyo pinagmagana dagiti dandanum ti Jordan nanipud iti sangoyo, inggana iti nacaballasiwcayo, cas ni Jehova a Diosyo inaramidna iti Baybay a Nalabaga, isu a pingmagana iti sangoananmi, inggana idi nacaballasiwcami,
Tapno isu-amin a tattao ditoy lubong maammoanda coma ti ima ni Jehova, nga isu mannacabalin: tapno agbutengcayo coma ken Jehova a Diosyo iti agnanayon.
Dagiti Cananeos mapakigtotda.
Ti pascua iti panangngilin.
Ti mana agsardeng.
Ti sirmata ni Josue.
Ket naaramid, nga idi dagiti amin nga ar-ari dagiti Amorreo, nga addada iti ballasiw wti Jordan iti laudenna, ken amin dagiti ar-ari dagiti Cananeos, nga adda iti igid ti baybay, nangngegda no casano ti panangpamaga ni Jehova cadagiti dandanum ti Jordan nanipud iti sangoanan dagiti annac ti Israel, inggana iti nacaballasiwcami, a dagiti puspusoda nagrunawda, ket awanen ti ingel cadacuada, a gapu cadagiti annac ti Israel.
Iti daydi a tiempo ni Jehova kinunana ken ni Josue, Mangaramidca cadagiti im-imuco a pamulinawen ket cugitem manen a piduaen dagiti annac ti Israel.
Ket ni Josue nangaramid cadagiti im-muco a pamulinawen, ket kinugitna dagiti annac ti Israel idiay turod dagiti akinsango a cudil.
Ket daytoy ti gapuna a ni Josue nangcugit idi: isu-amin a tattao a rimmuar idiay Egipto, a lallaki, a dagiti amin a tattao met laeng ti gubat natayda iti let-ang iti dalan, iti calpasan ti iruruarda idiay Egipto.
Ta isu-amin a tattao a rimmuar idiay Egipto nacugitda; ngem isu-amin a tattao a nayanac iti let-ang iti dalan idi naggapuda idiay Egipto, saanda a nagcugit.
Ta dagiti annac ti Israel nagnada bayat iti uppat a pulo a tawen idiay let-ang, agingga iti amin a nacion, a cadagiti tattao met laeng ti gubat a rimmuar idiay Egipto, naibusda, agsipud ta dida impangag ti timec ni Jehova; isuda a nangisapataan ni Jehova a dina palubosan ida a cumita iti daga isu a ni Jehova isapatana cadagiti ammada nga itedna coma cadacami, maysa a daga a pagayusan ti gatas ken diro.
Ket dagiti annacda, isuda a binangonna iti saadda, ni Josue kinugitna ida: ta saanda a nacugit, agsipud ta dida kinugit ida iti dalan.
Ket naaramid, nga idi nalpasda a kinugit amin ti nacion, a nagyanda cadagiti disdissoda idiay pacarso, aginggana naimbaganda.
Ket ni Jehova kinunana ken Josue, Ita nga aldaw inlisic cadacayo ti pannacababalaw ti Egipto
Gapuna a ti nagan daydiay a lugar nainaganan Gilgal, inggana ita nga aldaw.
Ket dagiti annac ti Israel nagpacarsoda idiay Gilgal; ket nagpascuada idi maicasangapulo ket uppat nga aldaw ti bulan iti rumabii cadagiti tantanap ti Jerico.
Ket nanganda iti apit ti daga iti bigat iti calpasan ti pascua, cadagiti bibingca nga di-nalivaduraan ken bucbukel a kinirog, iti daydi met la nga aldaw.
Ket ti mana nagsardeng iti bigat, idi calpasan ti pannanganda iti apit ti daga; dagiti annac ti Israel awanen ti manada uray caano; no di ket nanganda iti bunga ti daga ti Canaan iti daydi a tawen.
Ket naaramid, nga idi a ni Josue adda iti denna ti Jerico, nga intangadna dagiti matana ket kimmita, ket adtoy, ti maysa a lalaki a nagtacder iti sangona a siaasut ti campilanna idi imana: ket ni Josue immasideg kencuana, ket kinunana kencuana, Sica cumapponca cadacami wenno sica cumabusorca cadacami?
Ket isu kinunana, Saan; ngem siac cas principe ti buyot ni Jehova nga umayac ita
Ket ni Josue nagpacleb iti daga, ket nagdaydayaw, ket kinunana kencuana, Ania ti cuna ni Apoc iti adipenna?
Ket ti principe ti buyot ni Jehova kinunana ken Josue, Iccatem ta zapatosmo ita sacam; ta iti disso a nagtacderam isu ti nasantoan
Ket ni Josue tinungpalna a casta.
Ti pannacalawlaw ken pannacadadael ti Jerico.
Ti Jerico napunitan a naimbag a gapu cadagiti annac ti Israel: awan a pulos ti macaruar ket awan met ti macastrec.
Ket ni Jehova kinunana ken Josue, Kitaem, inyawatco ita imam ti Jerico, ken iti arina, ken dagiti tattao a maingel.
Ket lawlawemto ti ili, amin dagiti tattao ti gubat, lawlawenyonto iti maminsan ti ili
Casta ti aramidemto cadagiti innem nga al-aldaw.
Ket pito a papadi mangicuyogdanto cadagiti pito a tangtangguyob a sara ti carcarnero a lallaki iti sango ti lacasa: ket iti maicapito nga aldaw lawlawenyonto ti ili iti maminpito a dardaras, ket dagiti papadi paguniendanto dagiti tangtangguyob.
Ket isunto, nga, intono pagtimkenda a napaut ti tangguyob a sara ti carnero a lalaki, ken intono mangegyo ti timec ti tangguyob, isu-amin a tattao agriawdanto iti natbag nga ariwawa; ket ti bacud ti ili margaayto a mairipap, ket dagiti tattao sumang-atdanto tunggal maysa a sililinteg iti sangoananna.
Ket ni Josue nga anac ni Nun inayabanna dagiti papadi, ket kinunana cadacuada, Alaenyo ti lacasa ti tulag, ket pito a papadi mangicuyogda coma cadagiti pito a tangtangguyob a sara ti carcarnero a lallaki iti sangoanan ti lacasa ni Jehova.
Ket isuda kinunada cadagiti tattao, Magnacayo, ket lawlawenyo ti ciudad, ket dagiti siiigam a tattao magnada coma iti sangoanan ti lacasa ni Jehova.
Ket idi a casta, nga, idi a ni Josue nagsao cadagiti tattao, dagiti pito a papadi a siiggem cadagiti pito a tangtangguyob a sara dagiti carcarnero a lallaki nagnada iti sangoanan ni Jehova, ket pagpagunienda dagiti tangtangguyob: ket ti lacasa ti tulag ni Jehova sinurotna ida.
Ket dagiti siiigam a tattao napanda iti sangoanan dagiti papadi nga agpagpaguni idi cadagiti tangtangguyob, ket dagiti buybuyot simmurotda idi lacasa, dagiti sacerdote pagpagunienda dagiti tangguyob idi a magmagnada.
Ket ni Josue binilinna dagiti tattao, a kinunana, Dicayto agririaw, saan coma a mangngeg ti timecyo, saanto a sumngaw ti uray ania a sao dita ngiwatyo, aginggana iti aldaw a panangibagac cadacayo nga agriawcayo; isunto ti panagriawyon.
Iti casta pinailawlawna di lacasa ni Jehova iti ili, a linicmutda iti naminsan: ket napanda iti pacarso ket nagtaengda iti pacarso.
Ket ni Josue bimmangon a nasapa unay iti bigat, ket dagidi papadi binagcatda di lacasa ni Jehova.
Ket dagiti pito a papadi a siiggem cadagiti pito a tangguyob a sara ti carcarnero a lallaki iti sangoanan ti lacasa ni Jehova napanda a cancanayon, ket pinagtimecda dagiti tangguyob: ket dagiti siiigam a tattao napanda iti sangoananda; ket dagiti buybuyot simmurotda iti lacasa ni Jehova, a dagiti papadi pagtimtimkenda dagiti tangguyobda idi a magmagnada.
Ket iti maicadua nga aldaw linawlawda ti ili iti naminsan, ket nagsublida iti pacarso: casta ti inaramidda iti innem nga aldaw.
Ket naaramid iti maicapito nga aldaw, a bimmangonda a nasapa unay iti parbangon, ket linawlawda di ili iti casdi met laeng iti naminpito a daras: daydi laeng nga aldaw ti pananglawlawda iti ili cadagiti naminpito a daras.
Ket naaramid idi maicapito a daras, idi a dagiti papadi pinagunida dagiti tangguyobda, a ni Josue kinunana cadagiti tattao, Agriawcayo; ta ni Jehova intedna cadacayo ti ili.
Ket ti ili maipaayto, isu met laeng ken dagiti isu-amin nga adda iti unegna, ken ni Jehova; ni laeng Raab a balangcantis ti agbiagto, isu ken isu-amin nga adda a cadduana iti balay, agsipud ta inlemmengna dagiti babaonen nga imbaontayo.
Ngem dacayo, isuna laeng a liclicanyo ti banag a naipaay, di la ket ta idi nga impaayyo, no mangalacayo iti naipaay; iti casta aramidenyo a mailunod ti pacarso ti Israel, ket isu ti riribukenyo.
Ngem isu-amin a pirac ken balitoc, ken al-alicamen a suer ken landoc nasantoandanto ken Jehova: maiyegdanto iti paggamengan ni Jehova.
Iti casta dagiti tattao nagpuccawda, ket dagiti papadi pinagunida dagiti tangguyobda: ket naaramid, idi a dagiti tattao nangegda di aweng di tangguyob, a dagiti tattao nagriawda iti natbag nga ariwawa, ket di bacud nargaay a nasimpa, iti casta dagiti tattao simrecda iti ili, tunggal tao a nanglinteg iti sangona, ket innalada di ili.
Ket pinatayda nga inkisap amin nga adda iti uneg ti ili, lalaki man ken babai agpadpada, ubing man ken lacay agpadpada, ken vaca, ken carnero, ken asno, iti tadem ti campilan.
Ket ni Josue kinunana cadagiti dua a tattao a nagsiim iti daga, Sumreccayo iti balay ti babai a balangcantis, ket iruaryo ditoy ti babai, ken isu-amin a cucuana, a cas insapatayo kencuana.
Ket dagiti agtutubo a lallaki a nagsiim simrecda, ket inruarda ni Raab, ken ni amana, ken ni inana, ken dagiti cacabsatna, ken isu-amin a cucuana; isu-amin a cacabagianna casta met nga inruarda; ket incabilda ida iti ruar ti pacarso ti Israel.
Ket pinuuranda di ili iti apuy, ken isu-amin nga adda kencuana; ti laeng pirac, ken balitoc, ken dagiti al-alicamen a suer ken landoc, ti indulinda iti paggamengan ti balay ni Jehova.
Ngem ni Raab a balangcantis, ken dagiti cabbalay ni amana, ken amin a cucuana, isuda laeng ti nabiag nga inispal ni Josue; ket ni Raab nagnaed iti tengnga ti Israel inggana ita nga aldaw, ta inlemmengna dagidi babaonen nga ni Josue imbaonna idi a mangsiim iti Jerico.
Ket ni Josue incumitna cadacuada ti maysa a sapata iti daydi a tiempo, a kinunana, Mailunod ti tao iti saclang ni Jehova, ti tumacder ken mangbangon itoy ili a Jerico: ti mangicabilto iti cimientona matayto ti anacna nga inauna, ket ti mangicabilto cadagiti ruruanganna matayto ti anacna nga inaudi.
Iti casta, ni Jehova adda idi ken ni Josue; ket ti damagna naisacnap iti isu-amin a daga.
Ti pannacaabac ti Israel idiay Ai.
Ti pannacasalungasing ni Acan.
Ngem dagiti annac ti Israel nacaaramidda iti panaglabsing iti banag a naipaay; ta ni Acan, nga anac a lalaki ni Carmi, nga anac a lalaki ni Zabdi, nga anac a lalaki ni Zera, ti caputotan ni Juda, nangala iti banag a naipaay: ket ti pungtot ni Jehova simged a maibusor cadagiti anac ti Israel.
Ket ni Josue nangibaon cadagiti tattao nanipud Jerico agingga iti Ai, a caabay ti Beth-aven, iti bangir a daya ti Beth-el, ket nagsao cadacuada, a kinunana, Sumang-atcayo ket siimenyo ti daga
Ket dagiti tattao simmang-atda ket siniimda ti Ai.
Ket nagsublida ken Josue, ket kinunada kencuana, Dica coma pasang-aten amin dagiti tattao; no saan laeng a dua wenno tallo a ribu a tattao ti sumang-at ken mangcabil iti Ai; dica pagbannogen amin a tattao idiay; ta bassitda unay.
Iti casta simmang-atda idiay dagiti tattao nga agtallo a ribu: ket nagtarayda nanipud iti sangoanan dagiti tattao a taga Ai.
Ket dagiti tattao a taga Ai nangpatayda cadacuada iti agtallopulo ket innem a tattao; ket kinamatda ida nanipud sangoanan ti ruangan inggana iti Sebarim, ket kinabilda ida iti salugan: ket dagiti puspuso dagiti tattao nagrunaw, ket nagbalin a cas danum.
Ket ni Josue pinigisna dagiti pagan-anayna, ket nagpacleb iti daga iti sangoanan ti lacasa ni Jehova inggana iti malem, isu ken dagiti lallacay ti Israel; ket tinapocanda dagiti ol-oloda.
Ket ni Josue kinunana, Ay, O Apo Jehova, ania ti gapuna a inyegmo dagiti isu-amin a tattao iti ballasiw ti Jordan, tapno yawatnacami iti ima dagiti Amorreo, tapno papatayendacami
napneccami ken nagbaticami la coman iti ballasiw ti Jordan!
O, Apo, ania ti saoecto, iti calpasan a ti Israel timmallicud iti sangoanan dagiti cabusorna!
Ta dagiti Cananeo ken isu-amin nga agnaed iti daga isu ti madamagdanto, ket alicubcubendacamto, ket iccatendanto ti naganmi iti daga: ket ania ti aramidemto a maipaay iti naindaclan a naganmo?
Ket ni Jehova kinunana ken Josue, Bumangonca; ania ti gapuna aya a nagpaclebca?
Ti Israel nagbasol, wen, isuda sinalungasingda ti tulagco nga imbilinco cadacuada: wen, isuda nangalada iti banag a naipaay, ket nagtacawda met, ken nagulbodda met; ken isu ti indulinda iti tengnga dagiti al-alicamenda met laeng.
Gapuna a dagiti annac ti Israel dida mabalin ti agtacder iti sango dagiti cabusorda; timmallicudda iti sangoanan dagiti cabusorda, agsipud ta nagbalinda a nailunod: uray caanoman awanacton cadacayo, malacsid no dadaelenyo ti naipaay a banag nga adda iti tengngayo.
Tumacderca, Santificarem dagiti tattao, ket cunam, Agsantificarcayo cadacayo met laeng inggana iti bigat: ta castoy ti cuna ni Jehova, a Dios ti Israel, Adda banag a naipaay iti tengngam, O Israel; dica mabalin ti agtacder iti sangoanan dagiti cabusormo, inggana iti dica ibelleng ti banag a naipaay manipud iti tengngayo.
Intono bigat ngarud mayasidegcayto cadagiti capcaputotanyo: ket maaramidto, a ti caputotan nga alaen ni Jehova umasidegto cadagiti finamfamilia; ket ti familia a ni Jehova alaennanto umasidegto cadagiti cabbalay; ket ti cabbalay a ni Jehova alaennanto umasidegto a masaggaysa ti tao.
Ket maaramidto, a daydiay a naala agraman ti banag a naipaay mapuuranto iti apuy, isu ken isu-amin nga adda kencuana; agsipud ta sinalungasingna ti tulag ni Jehova, ken agsipud ta nangaramid iti kinamauyong iti Israel.
Iti casta ni Josue bimmangon a nasapa iti bigat, ket inyasidegna ti Israel cadagiti pinutonputot: ket ti caputotan ni Juda naala:
Ket isu inyasidegna iti familia ni Juda: ket innalana ti familia dagiti Zeratas: ket inyasidegna ti familia dagiti Zeratas a sinaggaysa, ken naala ni Zabdi:
Ket inyasidegna ti cabbalay a sinaggaysa: ket ni Acan, nga anac a lalaki ni Carmi, nga anac a lalaki ni Zabdi, nga anac a lalaki ni Zera, ti caputotan ni Juda, naala.
Ket ni Josue kinunana ken ni Acan, Anacco, Agdawatac kenca, itedmo ti pammadayaw ken Jehova, a Dios ti Israel, ket agpudnoca kencuana: ket palawagem caniac itatta no ania ti inaramidmo; dica ilibac caniac.
Ket ni Acan simmungbat ken Josue, ket kinunana, Iti kinapudnona nacabasolac iti maicaniwas ken Jehova, a Dios ti Israel, ket castoy ti inaramidco:
Idi nakitac iti tengnga ti samsam ti nasayaat a dalungdong a taga Babilonia, ken dua a gasut a siclo a pirac, ken maysa a bengngal a balitoc a limapulo a siclo ti gantingna, idin inagumac ida, ket innalac ida: ket adtoy, a nailemmengda iti daga iti tengnga ti toldac, ket ti pirac iti babana.
Iti casta ni Josue nagbaon cadagiti babaonen, ket nagtarayda a napan iti tolda; ket, adtoy, a nailemmeng iti toldana, ket ti pirac iti babana.
Ket innalada idi nanipud iti tengnga ti tolda, ket inyegda ida ken Josue, ken cadagiti isu-amin nga annac ti Israel: ket indissoda ida iti sangoanan ni Jehova.
Ket ni Josue, ken isu-amin nga Israel a kimmuyog kencuana, innalada ni Acan nga anac a lalaki ni Zera ken ti pirac, ken ti dalungdong ken ti bengngal a balitoc, ken dagiti annacna a lallaki, ken annacna a babbai, dagiti vacana, ken dagiti asnona, ken dagiti carnerona, ken ti toldana, ken isu-amin nga adda kencuana: ket inyegda ida iti lobong ti Acor.
Ket ni Josue kinunana, Apayapay aya a riniribucnacami
ni Jehova riribukennaca ita nga aldaw
Ket isu-amin a Israelitas isu inuburda cadagiti batbato; ket pinuuranda ida, ket inuburda ida cadagiti batbato.
Ket namatacderda iti rabawna iti dackel a gabsuon ti bato iti daydi nga aldaw; ket ni Jehova nagbaw-ing nanipud iti kinarungsot ti pungtotna
Gapuna a ti nagan daydiay a lugar nanaganan, Ti lobong ti Acor inggana ita nga aldaw.
Ti panagsurat ken panagbasa iti linteg idiay Ebal.
Ket ni Jehova kinunana ken Josue, Dica agbuteng, ken dica met agcullayaw: alaem a cumuyog kenca amin a tattao ti gubat ket tumacderca, sumangatca idiay Ai; kitaem, nga inyawatco ita imam ti ari ti Ai, ken dagiti tattaona, ken ti ilina, ken ti dagana:
Ket aramidemto iti Ai ken iti arina ti cas inaramidmo iti Jerico ken iti arina: isuna laeng ti samsamna, ken dagiti an-animalna, ti alaemto a cayawyo: mangisaadca iti maysa a pagsaneban a maipaay iti ili iti licudanna.
Iti casta ni Josue timmacder, ken amin dagiti tattao ti gubat, a mapan sumang-at idiay Ai: ket ni Josue pimmili iti tallo ribu a tattao, tattao a mamaingel, ket imbaonna ida iti rabii.
Ket imbilinna cadacuada, a cunana, Adtoy, agsanebcayto a maibusor iti ili iti licudan ti ili; dicayo adayuan unay ti ili, no di ket sisasaganacayo amin:
Ket siac, ken amin dagiti tattao nga adda caniac, umadanicamto iti ili
Ket maaramidto, nga intono rumuarda a sumaranget cadacami, a cas idi immuna, nga agtaraycaminto manipud iti sangoananda;
Ket surotendacaminto, inggana iti mayadayumi ida manipud iti ili; ta cunadanto, nagtarayda iti sangotayo a cas idi immun-una: iti casta agtaraycaminto manipud iti sangoananda.
Ket tumacdercayto iti pagsaneban, ket alaenyonto ti ili: ta ni Jehova a Diosyo yawatnanto ita imayo.
Ket isunto, nga intono malasudanyo ti ili, puuranyonto ti ili; cas iti sao ni Jehova ti aramidenyonto: kitaenyo, Siac imbilinco cadacayo.
Ket ni Josue imbaonna ida: ket napanda iti pagsaneban, ket nagyanda iti nagbaetan ti Bet-el ken Ai, iti deppaar a laud ti Ai: ngem ni Josue nakipagnaed cadagiti tattao iti daydi a rabii.
Ket ni Josue bimmangon a nasapa iti bigat, ket inurnosna dagiti tattao, ket simmang-atda, isu ken dagiti lallacay ti Israel, iti sango dagiti tattao sadi Ai.
Ket isu-amin dagiti tattao, a dagiti met laeng tattao ti gubat nga adda kencuana, simmang-atda, ket dimtengda, ket immayda iti sango ti ili, ket nagpacarsoda iti abay nga amianan ti Ai: ket adda lobong a nagbaetanda isu ken iti Ai.
Ket nangala iti aglima a ribu a tattao, ket incabilna ida iti pagsaneban iti nagbaetan ti Bet-el ken Ai, iti deppaar a laud ti ili.
Iti casta insaadna dagiti tattao, a ti met laeng amin a buyot nga adda iti deppaar nga amianan ti ili, ken dagiti agsaneb addada iti bangir a laud ti ili; ket ni Josue napan iti daydi a rabii iti nagtengngaan ti lobong.
Ket naaramid idi a ti ari ti Ai isu nakitana, nagdardaras ket bimmangon a nasapa, ket dagiti tattao ti ili rimmuarda a nanggubat a maibusor iti Israel, isu ken dagiti isu-amin a tattaona, iti tiempo a natudingan, iti sangoanan ti Araba; ngem dina ammo nga adda maysa a pagsaneban a maibusor kencuana iti licudan ti ili.
Ket ni Josue ken amin nga Israel inaramidda ti cas la no maabacda iti sangoananda, ket nagtarayda iti dalan nga agpalet-ang.
Ket isu-amin dagiti tattao nga adda iti ili naayabanda a naummong a cumamat cadacuada; ket sinurotda ni Josue, ket nairuarda iti ili.
Ket awan ti nabati a lalaki idiay Ai wenno idiay Beth-el, a saan a napan kimmamat iti Israel: ket pinanawanda ti ili a silulucat, ket kinamatda ti Israel.
Ket ni Jehova kinunana ken Josue, Itayagmo ta gayang nga adda ita imam a iturongmo iti Ai; ta isu yawatconto ita imam
Ket ni Josue intayagna di gayang nga adda idi imana a maiturong iti ili.
Ket dagiti agsaneb timmacderda a nasingdat iti yanda, ken nagdarisonda idi apaman nga intayagna di imana, ket sinerrecda di ili ket innalada: ket nagsiglatda, ket pinuuranda di ili.
Ket idi a dagiti tattao ti Ai timmalliawda iti licudanda, kimmitada, ket, adtoy, a ti asoc ti ili nagpangato idi nga agpalangit, ket awan ti pannacabalinda nga agtalaw itoy a dalan wenno idiay a dalan; ket dagiti tattao a nagtalawda idi a nagpalet-ang simmangoda cadagidi agcamcamat.
Ket idi a ni Josue ken isu-amin nga Israel nakitada a dagiti agsaneb naaladan ti ili ken di asoc ti ili nagpangato idi, iti casta nagsublida manen, ket pinapatayda dagiti tattao ti Ai.
Ket dagiti dadduma rimmuarda iti ili a bumosor cadacuada; iti casta nga addada idi iti tengnga ti Israel, dagiti dadduma itoy a sikigan, ket dagiti dadduma idiay a sikigan: ket kinabilda ida, iti casta nga awan ti tiniddada cadacuada wenno nacatalaw.
Ket ti ari ti Ai innalada a sibibiag ket isu inyegda ken Josue.
Ket naaramid, idi a ti Israel nalpasnan ti panagpapatayna cadagiti isu-amin a naed ti Ai iti away, iti let-ang a nagsurotanda cadacuada, ket napasagda amin iti tadem ti campilan, inggana iti napucawda, ket iti casta nga isu-amin nga Israel nagsublida iti Ai ket isu kinabilda iti tadem ti campilan.
Ket ti dagup ti napasag iti daydi nga aldaw, lallaki ken babbai, sangapulo ket dua a ribu, nga amin met laeng a tattao ti Ai.
Ta ni Josue dina binaw-ing di imana isu a pinangitayagna idi gayang, inggana iti napucawna a natalipupus amin dagiti tattao ti Ai.
Dagiti laeng an-animal ken dagiti sinamsam ti ili ti innala ti Israel a kinayawan a maipaay cadacuada, a mayalubog iti sao ni Jehova, nga imbilinna ken Josue.
Iti casta ni Josue pinuuranna ti Ai, ket isu inaramidna a maysa a gabsuon nga agnanayon, maysa a kinawalangwalang met laeng, inggana ita nga aldaw.
Ket binitayna ti ari ti Ai aginggana iti rumabii: ket idi a ti init bumaba ni Josue nagbilin, ket imbabada di bangcayna idi cayo, ket isu impalladawda iti ruangan ti ili, ket ginaburanda iti dackel a gabsuon dagiti batbato, aginggana ita nga aldaw.
Idin ni Josue nangbangon iti altar ken Jehova, a Dios ti Israel, idiay bantay Ebal,
Cas ni Moises nga adipen ni Jehova imbilinna cadagiti annac ti Israel, cas naisurat iti libro ti linteg ni Moises, maysa nga altar a batbato a di natagaan, nga iti rabawda awan ti siasinoman a tao a nangingato iti landoc: ket kencuana nangidatonda ken Jehova cadagiti datdaton a mapuuran, ken nangirucbabda cadagiti datdaton ti cappia.
Ket idiay insuratna iti rabaw dagiti batbato ti maysa a copia ti linteg ni Moises, isu nga insuratna iti imatang dagiti annac ti Israel.
Ket isu-amin nga Israel, ken dagiti lallacayda ken dagiti agturturay ken dagiti oc-ocomda, nagtacderda iti daytoy a sikigan ti lacasa ken iti dayta a sikigan iti sangoanan dagiti papadi a Levitas, a nangawit idi lacasa ti tulag ni Jehova, no casano cadagiti gangannaet casta met cadagiti umili; iti cagudduada iti sango ti bantay Gerizim, ket ti caguddua iti sango ti bantay Ebal; cas ni Moises nga adipen ni Jehova imbilinna idi unana, tapno bendicionanda coma dagiti tattao ti Israel.
Ket sana insaganad nga imbasa dagiti isu-amin a sasao ti linteg, ti bendicion ken ti lunod, cas mayalubog iti amin nga adda a maisurat iti libro ti linteg.
Awan idi ti sao cadagiti amin nga imbilin ni Moises a di-imbasa ni Josue iti sango ti isu-amin a gimong ti Israel, cadagiti babbai ken ububbing, ken cadagiti gangannaet nga adda cadacuada idi.
Ket naaramid, nga idi nga isu-amin dagiti ar-ari nga addada idi iti ballasiw ti Jordan, iti caturodan, ken cadagiti tantanap, ken iti isu-amin nga igid ti dackel a taaw iti sango ti Libano, dagiti Heteos, Amorreos, Cananeos, Perezeos, Heveos, ken Jebuseos, nadamagda;
A naguummongda, tapno makigubatda ken Josue ken iti Israel iti maymaysa a timpuyog.
Ngem idi a dagiti agnaed iti Gabaon natimudda no ania ti inaramid idi ni Josue iti Jerico ken iti Ai,
Isuda nangaramatda met iti sicap, ket napanda ket nagaramidda a casda la nabaon, ket nangalada cadagiti supsupot a daan nga imparabao cadagiti asnoda, ken cadagiti lallalat a pagiccan ti arac, daan ken napigis, ken napunggos,
Ken zapzapatos a daan ken tacup-tacup cadagiti sacsacada, ken cawcawes a daan cadacuada; ken isu-amin a tinapay a balonda namagaanen ken binuoten.
Ket immayda idi ken Josue idiay pacarso idiay Gilgal, ket kinunada kencuana, ken cadagiti tattao ti Israel, Dacami naggapucami iti adayu unay a daga: makinomocayo ngarud ita cadacami.
Ket dagiti tattao ti Israel kinunada idi cadagiti Heveos, Nalabit ngata nga agnaedcayo iti nagtengngaanmi; ket casano ngarud ti pannakinomomi cadacayo?
Ket isuda kinunada ken Josue, Dacami dagiti ad-adipenmo
Ket ni Josue kinunana cadacuada, Siasinocayo aya ken sadino aya ti naggapuanyo?
Ket isuda kinunada kencuana, Nanipud iti adayu unay a daga dagiti ad-adipenmo immayda a gapu iti nagan ni Jehova a Diosmo: ta nangegmi ti damagna, ken isu-amin a banag nga inar-aramidna idiay Egipto,
Ken isu-amin nga inaramidna cadagiti dua nga ar-ari dagiti Amorreos, nga addada idi iti ballasiw ti Jordan, ken Sejon nga ari ti Jesebon, ken ni Og nga ari ti Basan, nga addada idi sadi Astarot.
Ket dagiti lallacaymi ken amin dagiti agnaed iti dagami nagsaoda cadacami, a cunada, Mangiggemcayo Mangiggemcayo iti balon nga agpaay iti dalan, ket incayo a sumabet cadacuada, ket cunaenyo cadacuada, Dacami dagiti ad-adipenyo: ket makinomocayo ita cadacami.
Daytoy tinapaymi innalami idi a nabara cadagiti balbalaymi a maipaay iti dalan iti daydi aldaw, nga iruruarmi a umay cadacayo; ngem ita, adtoy, namagan, ken binuoten;
Dagitoy lallalat ti arac, a pinunnomi, babbaroda idi: adtoy, ket napigisdan: ket dagitoy cawcawesmi ken zapzapatosmi daandan a gapu iti caunday ti pannagna.
Ket dagiti tattao ti Israel innalada idi ti balonda, ket dida nagsalsaludsod iti patigmaan iti ngiwat ni Jehova.
Ket ni Josue nakicappia cadacuada, ken nakinomo cadacuada a tiddaenna ida a sibibiag Ket dagiti pangpanguloen ti gimong nagsapatada cadacuada.
Ket naaramid idi naturpos dagiti tallo nga al-aldaw iti calpasan ti pannakitulagda cadacuada, nangegda nga isuda idi dagiti carcarrubada, ket agnaedda iti nagtengngaanda.
Ket dagiti annac ti Israel nagnada, ket dimtengda cadagiti il-ilida iti maicatlo nga aldaw
Ket dagiti il-ilida isuda idi ti Gabaon, ken Cafira, ken Berot, ken Kiryat-jearim.
Ket dagiti annac ti Israel saanda a kinabil ida, agsipud ta dagiti pangpanguloen ti gimong insapatada cadacuada gapu ken Jehova, a Dios ti Israel
Ket isu-amin a gimong nagtanabutob idi a maibusor cadagiti pangpanguloen.
Ngem isu-amin dagiti pangpanguloen kinunada iti isu-amin a gimong, Dacami insapatami cadacuada a gapu ken Jehova, a Dios ti Israel: gapuna itatta ditay mabalin a sagiden ida.
Daytoy ti aramidentayonto cadacuada, ket baybay-antayo ida nga agbiag: di la ket ta umay ti pungtot cadatayo, a gapu iti sapata nga insapatami cadacuada.
Ket dagiti pangpanguloen kinunada cadacuada, Agbiagda coma: ngem isuda dagiti agpucpucan iti sungrod ken agsacsacdo a maipaay iti amin a gimong, cas dagiti pangpanguloen insaoda idi cadacuada.
Ket ni Josue inayabanna ida, ket nagsao cadacuada, a cunana, Apayapay aya nga inallilawdacami, a kinunayo, Adayucami unay cadacayo: idinto a makipagtaengcayo cadacami?
Gapuna ita mailunodcayo, ket dinto agcurang cadacayo ti adipen, agpada agpucan iti sungrod, ken agsacsacdo a maipaay iti balay ti Diosco.
Ket isuda simmungbatda ken Josue, ket kinunada, Agsipud ta pudno a naibaga cadagiti adipenmo, no casano daydi a ni Jehova a Diosmo imbilinna idi ken ni Moises nga adipenna nga itedna cadacayo amin a daga, ken pucawenna amin dagiti agnaed iti daga iti sangoananyo; iti casta nagbutengcami unay cadacayo iti maipaay cadagiti biagmi ket inaramidmi daytoy a banag.
Ket itatta, adtoy, addacami ita imam: cas iti pagarupemto coma a naimbag ken nalinteg a maaramid cadacami, aramidem.
Ket inaramidna cadacuada a casta, ket incanawana ida iti ima dagiti annac ti Israel, tapno dida papatayen ida.
Ket ni Josue pinagbalinna ida iti daydi nga aldaw nga agpucpucan iti sungrod ken agsacsacdo a maipaay iti gimong, ken maipaay iti altar ni Jehova inggana ita nga aldaw, iti disso nga isu pilienna idi.
Dagiti lima nga ar-ari gubatenda ti Gabaon.
Naaramid, idi a ni Adonisedec nga ari ti Jerusalem natimudna no casano ti panangala ni Josue iti Ai, ket isu dinadaelna a tinalipupus (a no casano ti inaramidna iti Jerico ken iti arina, casta met ti inaramidna iti Ai ken iti arina), ken no casano ti pannakicappia dagiti agnaed iti Gabaon iti Israel, ket addada idi cadacuada;
A nagamacda unay, agsipud ta ti Gabaon isu idi ti maysa nga ili a dackel, a maysa cadagiti naarian nga il-ili, ken agsipud ta dacdackel pay ngem iti Ai, ket isu-amin dagiti tattaona mamaingelda.
Ngarud ni Adonisedec nga ari ti Jerusalem nagbaon ken Oham nga ari ti Hebron, ken ni Piream nga ari ti Jarmut, ken ni Jafia nga ari ti Laquis, ken ni Debir nga ari ti Eglon, a kinunana,
Sumang-atcayo caniac, ket badangandac, ket cabilentayo coma ti Gabaon: ta nakicappia ken Josue ken cadagiti annac ti Israel.
Gapuna a dagiti lima nga ar-ari dagiti Amorreos, ti ari ti Jerusalem, ti ari ti Hebron, ti ari ti Jarmut, ti ari ti Laquis, ti ari ti Eglon, nagtitiponda, ket simmang-atda, isuda ken isu-amin a buybuyotda, ket nagpacarsoda a maibusor iti Gabaon, ket nakigubatda a maibusor kencuana.
Ket dagiti tattao ti Gabaon nagbaonda ken Josue iti pacarso idiay Gilgal, a cunana, Dica cucuten ta imam cadagiti ad-adipenmo; sumang-atca a madaras cadacami, ket ispalennacami, ket badangannacami: ta isu-amin dagiti ar-ari dagiti Amorreos nga agnaedda iti caturodan nagtitiponda a bumosor cadacami.
Iti casta ni Josue simmang-at nanipud Gilgal, isu ken isu-amin dagiti tattao ti gubat kencuana, ken isu-amin dagiti tattao nga agcacamaingel.
Ket ni Jehova kinunana ken Josue, Dica agbuteng cadacuada: ta inyawatco ida cadagita imam; awan ti uray asinoman a tao cadacuada nga agtacderto iti sangoanam.
Ni Josue ngarud napan nga dagus cadacuada; ta simmang-at a nagpatpatnag nanipud Gilgal.
Ket ni Jehova riniribucna ida iti sangoanan ti Israel, ket pinapatayna ida iti naindaclan a panangpapatay idiay Gabaon, ket kinamatda ida iti dalan ti sang-atan sadi Bet-horon ket kinabilda ida agingga iti Azeca, ken Maceda.
Ket naaramid, idi agtalawda manipud sangoanan ti Israel, idi addada iti salogan idiay Bet-horon, a ni Jehova tininnaganna ida cadagiti batbato a dadackel nanipud langit, cadacuada aginggana iti Azeca, ket natayda: ad-adu dagidiay napapatay cadagiti batbato nga uraro ngem dagidiay pinapatay dagiti annac ti Israel iti campilan.
Idin ni Josue nagsao ken Jehova idi aldaw a ni Jehova inyawatna dagiti Amorreos iti sangoanan dagiti annac ti Israel; ket kinunana iti imatang ti Israel, init, agintecca idiay ngato ti Gabaon; ket sica, Bulan, idiay lobong ti Ajalon.
Ket ti init nagintec, ket ti bulan nagsardeng, inggana iti di nacabales ti nacion cadagiti cabcabusorda
Daytoy saan aya a naisurat iti libro ni Jasher
Ket ti init nagintec iti tengnga ti langit, ket saan a nagdaras a limnec iti dandani maysa nga aldaw.
Ket awan idi ti aldaw a cas la iti daydi iti casacbayanna wenno iti calpasanna, a ni Jehova impangagna ti timec ti maysa a tao: ta ni Jehova nakigubat a gapu iti Israel.
Ket ni Josue nagsubli, ken isu-amin nga Israel agraman kencuana, iti pacarso idiay Gilgal.
Ket dagitoy lima nga ar-ari nagtalawda, ket naglemmengda iti rukib sadi Maceda.
Ket naibaga ken Josue, a nacuna, Dagiti lima nga ar-ari nasaracanda ida, a nailemmeng iti rukib sadi Maceda.
Ket ni Josue kinunana, Mangtulidcayo cadagiti dadackel a batbato agingga iti ngiwat ti rukib, ket mangisaadcayo cadagiti tattao a mangaywan cadacuada:
Ngem dicayo agsardeng idiay; agcamatcayo cadagiti cabcabusoryo, ket cabilenyo ti taraudida; ket dicayo palubosan ida a sumrec cadagiti il-ilida: ta ni Jehova a Diosyo inyawatna ida iti imayo.
Ket naaramid, nga idi a ni Josue ken dagiti annac ti Israel nalpasda ti nangpapatay cadacuada iti dackel a panangpapatay inggana iti napucawda ket ti natda a nabati idi cadacuada simrec cadagiti nasarikedkedan nga il-ili,
Nga isu-amin a tattao nagsublida ken Josue iti pacarso idiay Maceda a sitatalna: awan ti uray maysa a mangcuti iti dilana a maibusor iti uray siasinoman cadagiti annac ti Israel.
Idin kinuna ni Josue, Luctanyo ti ngiwat ti rukib, ket yegyo caniac dagiti lima nga ar-ari manipud iti rukib.
Ket inaramidda a casta, ket impanda kencuana nanipud iti rukib dagiti lima nga ar-ari, ti ari ti Jerusalem, ti ari ti Hebron, ti ari ti Jerimot, ti ari ti Laquis, ti ari ti Eglon.
Ket naaramid, idi nga inyegda ken Josue dagidiay nga ar-ari, a ni Josue inayabanna amin dagiti tattao ti Israel, ket kinunana cadagiti pangpangoloen dagiti tattao ti gubat a nakicuyog kencuana a napan, Umasidegcayo, ibaddecyo dagiti tengnged dagitoy nga ar-ari
Ket immasidegda, ket imbaddecda dagiti tengngedda.
Ket ni Josue kinunana cadacuada, Dicayo agbuteng, dicayo met agcullayaw; pumigsacayo ken umingelcayo: ta castoy ti aramidento ni Jehova cadagiti isu-amin a cabusoryo a cabacalyo.
Ket iti calpasanna ni Josue kinabilna ida, ket pinatayna ida, ket pinaibitinna ida cadagiti lima a cayo: ket naibitinda cadagiti caycayo agingga iti malem.
Ket naaramid idi lumnec ti init, a ni Josue nagbilin, ket imbabada ida cadagiti caycayo, ket impalladawda ida idi rukib a naglemmenganda, ket nangicabilda cadagiti dadackel a batbato iti ngiwat ti rukib, inggana ita nga aldaw.
Ket ni Josue innalana ti Maceda iti daydi nga aldaw, ket isu kinabilna iti tadem ti campilan, ken castamet ti arina: ket dinadaelna nga inkisap ida ken isu-amin a carcararua nga agnaed kencuana: awan a pulos ti tiniddana: ket inaramidna iti ari ti Maceda ti cas inaramidna iti ari ti Jerico.
Ket ni Josue immallatiw nanipud Maceda, ken isu-amin nga Israel naicuyog kencuana idiay Libna, ket ginubatda ti Libna:
Ket ni Jehova isu inyawatna met, ken castamet ti arina, iti ima ti Israel; ket isu kinabilna iti tadem ti campilan, ken isu-amin a carcararua nga agnaed kencuana; awan ti tiniddana; ket inaramidna iti arina cas ti inaramidna iti ari ti Jerico.
Ket ni Josue immallatiw nanipud Libna, ken isu-amin nga Israel naicuyog kencuana, idiay Laquis, ket nagpacarsoda a maibusor kencuana, ket nakigubatda a maibusor kencuana:
Ket ni Jehova inyawatna ti Laquis iti ima ti Israel; ket isu ti innalana iti maicadua nga aldaw, ket isu kinabilna iti tadem ti campilan, ken isu-amin a carcararua nga agnaed kencuana, cas iti amin nga inaramidna iti Libna.
Idin ni Horam nga ari ti Gazer simmang-at a bumadang iti Laquis; ket ni Josue pinatayna isu ken dagiti tattaona, agingga iti awan tiniddana kencuana a nalabasan.
Ket ni Josue immallatiw nanipud Laquis, ken isu-amin nga Israel naicuyog kencuana, iti Eglon; ket isuda nagpacarsoda a maibusor kencuana, nakigubatda a maibusor kencuana;
Ket isu innalada iti daydi nga aldaw, ket isu kinabilda iti tadem ti campilan; ken isu-amin a carcararua nga agnaed kencuana isu dinadaelna nga inkisap iti daydi nga aldaw, cas iti amin nga inaramidna iti Laquis.
Ket ni Josue simmang-at nanipud Eglon, ken amin nga Israel naicuyog kencuana, agingga iti Hebron; ket isuda nakigubatda a maibusor kencuana:
Ket isu innalada, ket kinabilda iti tadem ti campilan, ken castamet ti arina, ken isu-amin dagiti il-ilina, ken isu-amin a carcararua nga agnaed kencuana; awan a pulos ti tiniddana, a cas iti amin nga inaramidna iti Eglon; no di ket dinadaelna nga inkisap, ken amin a carcararua nga agnaed kencuana.
Ket ni Josue nagsubli, ken isu-amin nga Israel naicuyog kencuana, idiay Debir, ket nakigubat a maibusor kencuana:
Ket isu innalana, ken castamet ti arina, ken amin dagiti il-ilina; ket kinabilda ida iti tadem ti campilan, ket dinadaelda nga inkisap dagiti isu-amin a carcararua nga agnaed kencuana; isu awan ti tiniddana: no casano ti inaramidna iti Hebron, casta ti inaramidna iti Debir, ken iti arina; a cas iti inaramidna met iti Libna, ken iti arina.
Iti casta ni Josue kinabilna ti isu-amin a daga, iti caturodan, ken iti Abagatan, ken iti tanap, ken dagiti bacras dagiti banbantay, ken isu-amin dagiti ar-arida nga awan a pulos ti tiniddana, no di ket pinucawna nga inkisap amin a naganges, cas imbilin ni Jehova a Dios ti Israel.
Ket ni Josue kinabilna ida nanipud Cades-barnea aginggana iti Gaza met laeng, ken isu-amin a daga ti Gosen inggana iti Gabaon met laeng.
Ket isu-amin dagitoy nga ar-ari ken dagiti dagdagada ni Josue innalana iti maymaysa a tiempo, agsipud ta ni Jehova, a Dios ti Israel, nakigubat a gapu iti Israel.
Ket ni Josue nagsubli, ken amin nga Israel naicuyog kencuana, iti pacarso idiay Gilgal.
Ket naaramid, nga idi a ni Jabin nga ari ti Hasor nadamagna daytoy, nagbaon ken Jobab nga ari ti Madon, ken iti ari ti Simron, ken iti ari ti Acsaf,
Ket cadagiti ar-ari nga addada iti amianan, iti caturodan, ken iti Araba nga abagatan ti Cineret, ken iti tanap ken cadagiti panpantoc ti Dor iti laud,
Iti Cananeo iti daya ken iti laud, ken iti Amorreo, ken Heteo, ken Perezeo, ken ti Jebuseo iti caturodan ken iti Heveo nga adda iti baba ti Hermon iti daga ti Mizpa.
Ket rimmuarda, isuda ken isu-amin a buyotda naicuyog cadacuada, adu a tattao, a casda la iti darat iti igid ti baybay ti caaduda, agraman cabcabayo ken luglugan nga aduda unay.
Ket isu-amin dagitoy nga ar-ari nagsasaracda a nagtitipon; ket immayda ket nagpacarsoda a sangsangcatipon idiay dandanum ti Merom, tapno makigubatda iti Israel.
Ket ni Jehova kinunana ken Josue, Dica agbuteng cadacuada; ta intono bigat iti daytoy a tiempo yawatconto ida amin a napapatay iti sangoanan ti Israel: ket pasatamto dagiti cabcabayoda, ket puuramto iti apuy dagiti lugluganda.
Iti casta immay nga dagus ni Josue, ken isu-amin a tattao ti gubat naicuyog kencuana, a maibusor cadacuada iti denna dagiti dandanum ti Merom, ket dinuclosna ida.
Ket ni Jehova inyawatna ida iti ima ti Israel, ket kinabilda ida, ket kinamatda ida inggana iti dackel a Sidon, ken iti Misrefot-mayim, ken iti lobong ti Mizpa iti agpadaya: ket kinabilda ida, nga agingga iti awan ti tiniddada.
Ket ni Josue inaramidna cadacuada cas imbilin ni Jehova kencuana: isu pinasatanna dagiti cabcabayoda, ket pinuuranna iti apuy dagiti lugluganda.
Ket ni Josue nagsubli iti daydi a tiempo, ket innalana ti Hazor, ket kinabilna ti arina iti campilan: ta ti Hazor isu idi ti olo dagidiay amin a pagpagarian.
Ket kinabilda amin dagiti carcararua nga agnaed kencuana iti tadem ti campilan, ket dinadaelda ida nga inkisap: awan natda nga adda angesna: ket pinuuranna iti apuy ti Hazor.
Ket amin dagiti il-ili dagidiay nga ar-ari, ken isu-amin nga ar-arida, innala ni Josue, ket kinabilna ida iti tadem ti campilan, ket dinadaelna ida nga inkisap; cas imbilin ni Moises nga adipen ni Jehova.
Ngem cadagidiay nga il-ili a nagyan cadagiti pagsalindeganda, ti Israel awan pinuuranna, malacsid ti Hazor laeng; dayta pinuuran ni Josue.
Ket isu-amin dagiti nasamsam cadagiti il-ili, ken dagiti an-animal, dagiti annac ti Israel innalada a maipaay a kinayawan cadacuada; ngem tunggal tao kinabilda iti tadem ti campilan, agingga iti nadadaelda amin ida, awan ti tiniddada nga adda angesna.
Cas ni Jehova imbilinna ken Moises nga adipenna, casta met ni Moises imbilinna ken Josue: ket iti casta tinungpal ni Josue; ket awan ti dina tinungpal cadagiti isu-amin a ni Jehova imbilinna ken Moises.
Iti casta ni Josue innalana amin dayta a daga, iti caturodan, ken amin nga Abagatan, ken amin a daga ti Gosen, ken dagiti tanap, ken ti Araba, ken ti caturodan ti Israel, ken ti tanapna met laeng;
Manipud iti bantay Halac, a sumang-at idiay agingga ti Seir, aginggana ti Baal-gad met laeng iti lobong ti Libano iti baba ti bantay Hermon: ken isu-amin nga ar-arida innalana, ket kinabilna ida, ket pinatayna ida.
Ni Josue nabayag a nakigubgubat cadagidiay amin nga ar-ari.
Awan ti ili a nakicappia cadagiti annac ti Israel, malacsid dagiti Heveos a nagtaeng idiay Gabaon: isuda amin innalada iti gubat.
Ta naggapu idi ken Jehova ti panangpatangken cadagiti puspusoda, tapno umayda a maibusor iti Israel iti paggugubatan, tapno pucawenna ida nga ikisap, tapno dida macaasian coma idi, no di ket tapno pucawenna coma ida, cas ni Jehova imbilinna ken Moises.
Ket ni Josue immay iti daydi a tiempo, ket iniccatna dagiti Anaceos iti caturodan, iti Hebron, iti Debir, iti Anab, ken iti isu-amin a caturodan ti Juda, ken iti isu-amin a caturodan ti Israel: ni Josue dinadaelna nga inkisap ida agraman dagiti ililida.
Awan idi ti Anaceo a tiniddada iti daga dagiti annac ti Israel; no saan laeng a idiay Gaza, idiay Gat, ken idiay Asdod, ti nangitiddaanda cadagiti dadduma.
Iti casta ni Josue innalana dagup amin a daga, cas mayalubog cadagiti isu-amin a ni Jehova sinaona ken Moises; ket ni Josue intedna a tawid ti Israel a mayalubog iti bingbingayda iti caputotanda
Ket ti daga naginana iti gubat.
Ita dagitoy dagiti ar-ari ti daga, isuda a kinabil dagiti annac ti Israel, ket tinagicuada dagiti dagdagada iti ballasiw ti Jordan nga agturong iti leleggacan ti init, manipud iti lobong ti Arnon inggana iti bantay Hermon, ken isu-amin nga Araba nga agpadaya:
Ni Sehon nga ari dagiti Amorreos, a nagnaed idiay Hesbon, ken nagturay manipud Aroer, nga adda iti igid ti lobong ti Arnon, ken iti ili nga adda iti tengnga ti lobong, ken caguddua ti Galaad, agpatingga met laeng iti carayan Jaboc, a beddeng dagiti annac ni Ammon;
Ken ti Araba agingga iti baybay ti Cineret, nga agpadaya, ken inggana iti baybay ti Araba, a iti met laeng Baybay ti Asin, nga agpadaya, iti dalan nga agturong sadi Bet-jesimot; ken agpaabagatan; iti baba dagiti bacras ti Pisga:
Ket ti beddeng ni Og nga ari ti Basan, a natda cadagiti Rafeos, a nagtaeng idiay Astarot ken idiay Edrei,
Ket nagturay idiay bantay Hermon, ken idiay Salca, ken isu-amin a Basan, agingga iti beddeng dagiti Gesureo ken Maacateo, ken caguddua ti Galaad, a beddeng ni Sehon nga ari ti Hesbon.
Ni Moises nga adipen ni Jehova ken dagiti annac ti Israel kinabilda ida: ket ni Moises nga adipen ni Jehova intedna nga agpaay iti panagtagicua cadagiti Rubenitas, ken cadagiti Gaditas, ken iti caguddua ti caputotan ni Manases.
Ket dagitoy isuda dagiti ar-ari ti daga a kinabil ni Josue ken dagiti annac ti Israel iti ballasiw ti Jordan iti agpalaud, manipud Baal-gad idiay lobong ti Libano agingga idiay bantay Halac, a sumang-at idiay Seir (ket ni Josue intedna cadagiti caputotan ti Israel nga agpaay iti panagtagicua cadacuada a cas mayannurot iti bingbingayda;
Iti caturodan ken iti tanap, ken idiay Araba ken idiay bacbacras, ken idiay let-ang ken idiay Abagatan; ti Heteo, ti Amorreo, ti Cananeo, ti Ferezeo, ti Heveo, ken ti Jebuseo):
Ti ari ti Jerico, maysa; ti ari ti Ai nga adda iti abay ti Bet-el, maysa;
Ti ari ti Jerusalem, maysa; ti ari ti Hebron, maysa;
Ti ari ti Jarmut, maysa; ti ari ti Laquis, maysa;
Ti ari ti Eglon, maysa; ti ari ti Gezer, maysa;
Ti ari ti Debir, maysa; ti ari ti Geder, maysa;
Ti ari ti Horma, maysa; ti ari ti Bet-el, maysa;
Ti ari ti Libna, maysa; ti ari ti Adullam, maysa;
Ti ari ti Maceda, maysa; ti ari ti Beth-el, maysa;
Ti ari ti Tappua, maysa; ti ari ti Hefer, maysa;
Ti ari ti Afec, maysa; ti ari ti Lasaron, maysa;
Ti ari ti Madon, maysa; ti ari ti Hazor, maysa;
Ti ari ti Simron-meron, maysa; ti ari ti Acsaf, maysa;
Ti ari ti Taanac, maysa; ti ari ti Meguido, maysa;
Ti ari ti Cedes, maysa; ti ari ti Jocneam idiay Carmel, maysa;
Ti ari ti Dor idiay pantoc ti Dor, maysa; ti ari ti Gentes idiay Gilgal, maysa;
Ti ari ti Tirsa, maysa; amin dagitoy nga ar-ari tallopuloda ket maysa.
Ita ni Josue lacayen, ket nacapuyen cadagiti adu a tawtawenna; ket ni Jehova kinunana kencuana, Sica lacaycan ket nacapuyca cadagiti adu a tawtawenmo, ket adu pay laeng ti nabati a daga a matagicua.
Daytoy ti daga a matda pay: isu-amin a sacup dagiti Filisteos, ken isu-amin a sacup ti Geseos;
Manipud iti Sihor, nga adda iti sango ti Egipto, nga agpaamianan met laeng agingga iti beddeng ti Accaron, isu a maibilang cadagiti Cananeos; dagiti lima nga ap-appo dagiti Filisteos; dagiti Gazeos, ken dagiti Asdodios, dagiti Ascalonitas, dagiti Geteos, ken dagiti Accaronitas, casta met dagiti Heveos,
Iti abagatan; isu-amin a daga dagiti Cananeos, ken Mehara a cucua dagiti Sidonios, inggana iti Afec, agtungpal iti beddeng dagiti Amorreos;
Ket iti daga dagiti Gibleos, ken isu-amin a Libano, nga agturong iti leleggacan ti init, manipud iti Baalgad nga adda iti arisadsad ti bantay Hermon inggana iti sercan ti Hamat;
Isu-amin dagiti agnaed iti caturodan manipud Libano inggana iti Misrefot-mayim, amin met laeng dagiti Sidonios; pasiaecto ida manipud iti saclang dagiti annac ti Israel: ipabagim laeng iti Israel a ipatawid, a cas imbilinco kenca.
Gapuna itatta bingayem daytoy a daga a maipaay a tawid cadagi siam a caputotan ken iti caguddua ti caputotan ni Manases.
Daydiay nairaman cadagiti Rubenitas ken dagiti Gaditas inawatdan ti tawidda, nga inted ni Moises cadacuada, idiay ballasiw ti Jordan nga agpadaya, cas pannangted cadacuada ni Moises nga adipen ni Jehova:
Manipud Aroer, nga adda iti igid ti lobong ti Arnon, ken iti ili nga adda iti tengnga ti lobong, ken isu-amin a tanap ti medeba agingga iti Dibon;
Ken isu-amin dagiti il-ili ni Sehon nga ari dagiti Amorreos, a nagari idiay Hesbon, inggana iti beddeng dagiti annac ni Ammon;
Ken ti Galaad, ken iti nagpatinggaan dagiti Gesureos ken Maacateos, ken isu-amin a bantay Hermon, ken isu-amin a Basan inggana iti Salca;
Isu-amin a pagarian ni Og idiay Basan a nagari idiay Astarot ken Edrei (daydi met laeng nabati cadagiti Rafeos); ta dagitoy kinabil ni Moises ket pinagtalaona ida.
Nupay casta dagiti annac ti Israel saanda a pinagtalao dagiti Gesureos ken Maacateos; no di ket ti Gesureos ken Maaoat agnaedda iti tengnga ti Israel inggana ita nga aldaw.
Iti laeng caputotan ni Levi ti saanna nga iniccan ti tawidna; dagiti datdaton a mapuuran iti apuy ken Jehova, a Dios ti Israel, isu ti tawidda, a cas kinunana kencuana.
Ket ni Moises iniccanna ti caputotan dagiti annac ni Ruben iti cas mayannurot cadagiti famfamiliada.
Ket ti beddengda isu idi manipud Aroer, nga adda iti igid ti lobong ti Arnon, ken iti ili nga adda iti tengnga ti lobong, ken isu-amin a tanap ti Medeba;
Ti Hesbon, ken isu-amin dagiti il-ili nga addada iti tanap; ti Dibon, ken ti Bamot-baal, ken ti Bet-baalmeon,
Ken ti Jaas, ken ti Keddemot, ken ti Mefaat,
Ken ti Kiryataim, ken ti Sibma, ken ti Saratasar idiay bantay ti lobong,
Ken ti Bet-peor, ken dagiti bacbacras ti Pisga, ken ti Bet-jesimot,
Ken isu-amin dagiti il-ili ti tanap, ken amin a pagarian ni Sehon nga ari dagiti Amorrheos, a nagari idiay Hesbon isu a kinabil ni Moises agraman cadagiti panguloen ti Madian, Hevi, ken Recem, ken Sur, ken Hur, ken Reba, a pangpangolo ni Sehon, a nagtaeng idiay a daga.
Casta met ni Balaam, a mammadles, ti anac a lalaki ni Beor, pinatay dagiti annac ti Israel iti campilan iti tengnga dagiti dadduma a pinatayda.
Ket ti beddeng dagiti annac ni Ruben isu idi ti Jordan, ken ti beddengna
Daytoy isu idi ti tawid dagiti annac ni Ruben a cas mayalubog cadagiti famfamiliada, dagiti il-ili ken dagiti purpurocda.
Ket ni Moises iniccanna ti caputotan ni Gad, dagiti annac ni Gad, a cas mayalubog cadagiti famfamiliada.
Ket ti beddengda isu idi ti Jazer, ken isu-amin dagiti il-ili ti Galaad, ken caguddua ti daga dagiti annac ni Ammon, inggana iti Aroer nga adda iti sango ti Rabba;
Ket manipud iti Hesbon inggana iti Ramotmizpa, ken Betonim; ken manipud Mahanaim inggana iti beddeng ti Debir.
Ken idiay lobong ti Bet-aram, ken ti Beth-nimra, ken ti Socot, ken ti Safon, a natda iti pagarian ni Sehon nga ari ti Hesbon, ti Jordan ken iti beddengna, inggana iti caadayuan a paset ti baybay a Cineret iti ballasiw a daya ti Jordan.
Daytoy isu ti tawid dagiti annac ni Gad cas mayalubog cadagiti famfamiliada, dagiti il-ili ken purpurocna.
Ket ni Moises inyawatna ti tawid iti caguddua ti caputotan ni Manases: ket isu daydi ti maipaay iti caguddua ti caputotan dagiti annac ni Manases a cas mayalubog cadagiti famfamiliada.
Ket ti beddengda isu idi manipud iti Mahanaim, isu-amin a Basan, isu-amin a pagarian ni Og nga ari ti Basan, ken isu-amin dagiti il-ili ti Jair, nga addada idiay Basan innem a pulo nga il-ili:
Ken ti caguddua ti Galaad, ken Astarot, ken Adrei, dagiti il-ili ti pagarian ni Og idiay Basan, agpaayda cadagiti annac ni Maquir nga anac a lalaki ni Manases, agpaay met laeng iti caguddua dagiti annac ni Maquir a cas mayalubog cadagiti famfamiliada.
Dagitoy isuda dagiti tawtawid cadagidiay tantanap ti Moab, nga imbunong ni Moises, iti ballasiw ti Jordan idiay dayaen ti Jerico.
Ngem ni Moises awan ti intedna a tawid iti caputotan ni Levi: ni Jehova, a Dios ti Israel, isu ti tawidda, a cas sinaona cadacuada.
Ket dagitoy isuda dagiti tawtawid nga innala dagiti annac ti Israel idiay daga ti Canaan, isuda a ni Eleazar a padi ken ni Josue nga anac ni Nun, ken dagiti panguloen dagiti balbalay dagiti amma dagiti caputotan dagiti annac ti Israel, inwarasda cadacuada,
Babaen iti gasatda a ti tawid, cas ni Jehova imbilinna a naaramat ni Moises, a maipaay iti siam a caputotan, ken maipaay iti caguddua ti caputotan.
Ta ni Moises intedna ti tawid dagiti dua a caputotan ken iti caguddua ti caputotan idiay ballasiw ti Jordan: ngem cadagiti Levitas saanna nga iniccan ida ti tawidda iti tengngada.
Ta dagiti annac ni Jose nagcadduada a caputotan, ni Manases ken ni Efraim: ket isuda saanda a nangted iti bingay cadagiti Levitas idiay a daga, no saan laeng a dagiti il-ili a pagnaedanda, agraman palpalasotda nga agpaay cadagiti an-animalda ken agpaay iti pagtaraonda.
Cas ni Jehova imbilinna ken Moises, casta ti inaramid dagiti annac ti Israel; ket biningayda ti daga.
Idin dagiti annac ni Juda dimmanonda ken Josue idiay Gilgal; ket ni Caleb nga anac a lalaki ni Jefone a Cenezeo kinunana kencuana, Sica ammom ti panggep a ni Jehova sinaona ken Moises a tao ti Dios a maipapan caniac ken maipanggep kenca idiay Cades-barnea.
Uppat a pulo dagiti tawenco idi a ni Moises nga adipen ni Jehova imbaonnac nanipud sadi Cades-barnea tapno siimec ti daga; ket inyegco manen kencuana ti sao cas adda idi iti pusoc.
Nupay casta dagiti cacabsatco a nakipagsang-at caniac pinagrunawda ti puso dagiti tattao; ngem siac sinurotco a naimbag ni Jehova a Diosco.
Ket ni Moises nagsapata iti daydi nga aldaw, a cunana, Pudno unay nga iti daga a nabaddecan ta sacam agnanayonto a tawidmo ken cadagiti annacmo, agsipud ta sinurotmo a naimbag ni Jehova a Diosmo.
Ket ita, adtoy, kitaem, ni Jehova inaywanannac a sibibiag, a cas sinaona, dagitoy uppat a pulo ket lima a tawen, nanipud idi tiempo a ni Jehova insaona daytoy a sao ken Moises, iti bayat a pinagpagpagna ti Israel iti let-ang, ket ita, adtoy, daytoy nga aldaw walopuloda ket lima dagiti tawenco.
Nupay casta napigsaac pay laeng ita nga aldaw a cas iti capigsac idi aldaw a ni Moises imbaonnac: no casano ti pigsac idi casta met laeng ti pigsac ita, agpaay iti gubat man, ken iti iruruar man ken iti iseserrec man.
Ita ngarud itedmo caniac daytoy a caturodan, isu a ni Jehova insaona iti daydi nga aldaw; ta sica nangegmo iti daydi nga aldaw no casano ti caadda dagidi Anaceos idiay, ken dagiti il-ili a dadackel ken nasarikedkedan: mabalin a ni Jehova addanto caniac, ket pagtalaoecto ida, a cas imbaga ni Jehova.
Ket ni Josue binendicionanna ni Caleb, anac a lalaki ni Jefone; ket intedna a tawidenna ti Hebron.
Gapuna a ti Hebron nagbalin a tawid ni Caleb nga anac a lalaki ni Jefone a Cenezeo inggana ita nga aldaw; agsipud ta isu sinurotna a naimbag ni Jehova a Dios ti Israel.
Ti nagan ti Hebron idi casacbayan daytoy a tiempo isu idi ti Kiryat-arba; ni Arba nga isu idi ti catan-ocan a tao cadagiti Enaceos. 
Ket ti daga naginana iti gubat.
Ket ti gasat nga agpaay iti caputotan dagiti annac ni Juda a cas mayalubog cadagiti famfamiliada isu idi ti agpatingga iti beddeng ti Edom, ti met laeng let-ang ti Zin iti abagatan, iti caadayuan a paset ti abagatan.
Ket ti beddengda iti abagatan isu idi ti manipud iti caadayuan a paset ti Baybay ti Asin, manipud iti sucucna nga agpaabagatan;
Ket rimmuar nga agpaabagatan iti sang-atan ti Acrabim, ket nagtuloy agingga iti Zin, ket simmangat iti abagatan ti Cades-barnea ket nagtuloy iti Jesron, ket simmang-at aginggana iti Addar, ket agsicco agingga iti Carca;
Ket nagtuloy agingga iti Azmon, ket rimmuar iti waig ti Egipto; ket dagiti pagruaran daytoy a beddeng addada iti taaw: daytoy isunto ti nakinabagatan a beddengyo.
Ket ti nakin-daya a beddeng isu ti Baybay ti Asin, inggana met laeng iti pungto ti Jordan
Ket ti beddeng ti nakinamianan a bangir isu idi ti manipud iti sucuc ti baybay nga adda iti pungto ti Jordan;
Ket ti beddeng simmang-at inggana iti Bet-hogla, ket nagtuloy iti amianan agingga iti Bet-araba; ken ti beddeng simmang-at iti bato ni Bohan nga anac a lalaki ni Ruben;
Ket ti beddeng simmang-at agingga iti Dabir manipud iti lobong ti Acor ket iti casta nagpaamianan, a pumerreng iti Gilgal, nga adda iti sango ti sang-atan ti Adumin, nga adda iti akinabagatan a bangir ti carayan; ket ti beddeng naglayon cadagiti dandanum ti En-semes, ket dagiti pagruaran daytoy adda idi iti Enrogel;
Ket ti beddeng simmang-at iti lobong ti anac a lalaki ni Hinnom inggana iti abay nga abagatan ti Jebuseo (nga isu met laeng ti Jerusalem); ket ti beddeng simmang-at agingga iti tapaw ti bantay nga adda iti sango ti lobong ti Hinnom iti laud, isu nga adda iti caadayuan a paset ti lobong ti Rafaim iti agpaamianan;
Ket ti beddeng naglayon nanipud iti tapaw ti bantay agingga iti ubbog dagiti dandanum ti Neftoa, ket timpuar agingga cadagiti il-ili ti bantay Epfron; ket ti beddeng naglayon agingga iti Baala (nga isu met laeng ti Kiryat-jearim):
Ket ti beddeng nagsicco nanipud iti Baala iti laud inggana iti bantay Seir, ket naglayon agingga iti bacras ti bantay Jearim iti amianan (nga isu met laeng ti Kesalon), ket nagsalog agingga iti Bet-semes ket naglayon iti Timna;
Ket ti beddeng rimmuar iti abay ti Ecron nga agpaamianan; ket ti beddeng naglayon iti Sicron, ket naglayon iti bantay Baala, ket rimmuar idiay Jabneel; ket dagiti pagruaran ti beddeng addada idiay taaw.
Ket ti akin-laud a beddeng isu idi ti agingga iti taaw a dackel ken ti igidna
Daytoy isu ti beddeng dagiti annac ni Juda a cas mayannurot cadagiti famfamiliada.
Ket isu iniccanna ni Caleb nga anac a lalaki ni Jefone iti maysa nga apag cadagiti annac ni Juda, a cas mayannurot iti bilin ni Jehova ken Josue, iti met laeng Kiryat-arba, ni Arba nga isu idi ti ama ni Enac (nga isu met laeng ti Hebron).
Ket ni Caleb pinasiana idiay dagiti tallo nga annac a lallaki ni Enac; da Sesai, Aiman, ken Talmai, nga annac ni Enac.
Ket nanipud sadiay simmang-at a maibusor cadagiti agnaed idiay Debir: ti Kiryat-sefer isu ti nagan ti Debir idi unana a tiempo.
Ket ni Caleb kinunana, Daydiay a mangcabil iti Kiryat-sefer, ket isu alaenna, isu ti pangyasawacto ken anacco nga Acsa.
Ket ni Otoniel nga anac a lalaki ni Cenez, a cabsat a lalaki ni Caleb isu innalana: ket isu inyasawana kencuana ni Acsa nga anacna.
Ket naaramid, nga idi a ni Acsa immay ken Otoniel, tinignayna ni Otoniel a dumawat ken amana iti maysa a talon: ket ni Acsa dimsaag idi asnona; ket ni Acsa dimsaag idi asnona; ket ni Caleb kinunana kencuana, Ania ti cayatmo?
Ket kinunana, Iccannac ti bendicion; ta sica insaadnac iti daga ti abagatan, iccannac met cadagiti ub-ubbog ti danum
Ket isu intedna dagiti nakinngato ken nakinbaba nga ub-ubbog.
Daytoy isu ti tawid ti caputotan dagiti annac ni Juda a cas mayannurot cadagiti famfamiliada.
Ket dagiti caadayuan nga il-ili ti caputotan dagiti annac ni Juda nga agturong iti beddeng ti Edom idiay abagatan isuda Cabseel, ken Eder, ken Jagur,
Ken Cina, ken Dimona, ken Adada,
Ken Cedes, ken Asor, ken Itnan,
Zif, ken Telem, ken Bealot,
Ken Asor-hadatta, ken Keriyathesron, (nga isu met laeng ti Asor),
Amam, ken Sema, ken Molada,
Ken Asar-gadda, ken Hesmon, Bet-pelet,
Ken Hasar-sual, Beerseba, ken Bizotia,
Baala, ken Iyim, ken Esem,
Ken Eltolad, ken Cesil, ken Horma,
Ken Siclag, ken Madmanna, Sansana,
Ken Lebaot, Silim, ken Ayin, ken Rimmon; dagup amin dagiti il-ili duapuloda ket siam, agraman dagiti purpurocda.
Iti tanap, Estaol, ken Sorea, ken Asena,
Ken Zanoe, ken Engannim, Tappua, ken Enam,
Jarmut, ken Adullam, Soco, ken Aceca,
Ken Saraim, ken Adithaim, ken Gedera, ken Gederotaim; sangapulo ket uppat nga il-ili agraman purpurocda.
Senan, ken Hadasa, ken Migdalgad,
Ken Dilan, ken Mizpa, ken Jocteel,
Ken Laquis, ken Boscath, ken Eglon,
Ken Cabon, ken Lamas, ken Kitlis,
Ken Gederot, Bet-dagon, ken Naama, ken Maceda; sangapulo ket innem nga il-ili agraman purpurocda.
Libna, ken Eter, ken Asan,
Ken Jifta, ken Asena, ken Nesib,
Ken Ceila, ken Aczib, ken Maresa; siam nga il-ili agraman purpurocda.
Ecron agraman dagiti il-ili na ken purpurocna;
Manipud Ecron agingga iti taaw met laeng, isu-amin nga adda iti abay ti Asdod, agraman ti purpurocda.
Ti Asdod, dagiti il-ilina ken dagiti purpurocna; Gaza, dagiti il-ilina ken dagiti purpurocna; inggana iti waig ti Egipto ken iti dackel a taaw, ken ti beddengna.
Ket iti caturodan, Samir, ken Jattir, ken Succot,
Ken Danna, ken Kiryat-sana (nga isu met laeng ti Debir),
Ken Anab, ken Estemo, ken Anim,
Ken Gosen, ken Olon, ken Gilo; sangapulo ket maysa nga il-ili agraman purpurocda.
Arab, ken Duma, ken Esan,
Ken Janum, ken Bet-tappua, ken Afeca,
Ken Humta, ken Kiryat-arba, (nga isu met laeng ti Hebron), ken Sior; siam nga il-ili agraman purpurocda.
Maon, Carmel, ken Zif, ken Juta,
Ken Zezrael, Jocdeam, ken Zanoa,
Cain, Gibeo, ken Timma; sangapulo nga il-ili agraman purpurocda.
Halhul, ken Bet-sur, ken Gedor,
Ken Meara, ken Bet-anot, ken Eltecon; innem nga il-ili agraman purpurocda.
Kiryat-baal, (nga isu met laeng ti Chiriath-jearim), ken ti Rabba; dua nga il-ili agraman purpurocda.
Idiay let-ang, Ber-araba, Middin ken Secacha,
Ken Nibsan, ken ti Ili ti Asin, ken Engedi; innem nga il-ili agraman purpurocda.
Ket no maipapan cadagiti Jebuseos, a nagnaed iti Jerusalem, dagiti annac ni Juda dida nabalin a pinagtalao ida no di ket ti Jebuseo nakipagnaed cadagiti annac ni Juda idiay Jerusalem inggana itoy nga aldaw.
Ket ti gasat rimmuar nga agpaay cadagiti annac ni Jose nanipud iti Jordan idiay Jerico, cadagiti dandanum ti Jerico iti daya, iti met laeng let-ang, sumang-at manipud Jerico iti caturodan agingga iti Bet-el;
Ket manipud Bet-el rimmuar inggana iti Luz, ket naglayon inggana iti beddeng dagiti Arquitas inggana iti Atarot;
Ket nagsalog a nagpalaud inggana iti beddeng dagiti Jaflateos, agingga iti beddeng ti Beth-horon a nakinbaba, agingga met laeng iti Gezer; ket dagiti pagruaranna addada idi iti taaw.
Ket dagiti annac ni Jose, da Manases ken Efraim innalada ti tawidda.
Ti beddeng dagiti annac ni Efraim a cas mayannurot cadagiti famfamiliada isu daytoy: ti beddeng ti tawidda nga agpadaya isu idi ti manipud Atarot-addar agingga iti Bet-horon a nakinngato;
Ket ti beddeng rimmuar a nagpalaud idiay Micmetat iti amianan; ket ti beddeng nagsicco a nagpadaya inggana iti Tanat-silo, ket naglayon iti daya ti Janoa;
Ket simmalog nanipud Janoa inggana iti Ataroth, ken inggana iti Naarat, ket gimmawat agingga iti Jerico, ket rimmuar iti Jordan.
Manipud Tappua ti beddeng naglayon a nagpalaud agingga iti waig ti Cana; ket dagiti pagruaranna addada idi iti taaw
Daytoy isu ti tawid ti caputotan dagiti annac ni Efraim a mayannurot cadagiti famfamiliada;
Naitipon cadagiti il-ili a nailasin nga agpaay cadagiti annac ni Efraim iti tengnga ti tawid dagiti annac ni Manases, isu-amin dagiti il-ili agraman purpurocda.
Ket isuda saanda a pinagtalao dagiti Cananeo a nagnaed idiay Gezer: no di ket dagiti Cananeo agnaedda iti tengnga ti Efraim agingga ita nga aldaw, ket nagbalinda nga adipen nga agaramid cadagiti narigat nga aramid.
Ket daytoy isu ti gasat nga agpaay cadagiti caputotan ni Manases: ta isu ti inauna nga anac ni Jose
Ta ni Maquir nga anac nga inauna ni Manases, nga ama ni Galaad; agsipud ta isu maysa a tao ti gubgubat, gapuna nga isu icutanna ti Galaad ken Basan.
Iti casta ti gasat nga agpaay cadagiti dadduma nga annac ni Manases a cas mayannurot cadagiti famfamiliada: nagpaay cadagiti annac ni Abiezer, ken cadagiti annac ni Helec, ken cadagiti annac ni Esriel, ken cadagiti annac ni Siquiem, ken cadagiti annac ni Hefer, ken cadagiti annac ni Semida: dagitoy isuda dagidi annac a lallaki ni Manases nga anac ni Jose a cas mayannurot cadagiti famfamiliada.
Ngem ni Zelofehad, nga anac a lalaki ni Hefer, nga anac a lalaki ni Galaad, nga anac a lalaki ni Maquir, nga anac a lalaki ni Manases, awan idi ti annacna a lallaki, no di laeng babbai: ket dagitoy ti nagnagan dagiti annacna a babbai: Maala, Noa, Hogla, Milca, ken Tirsa.
Ket isuda immadanida iti saclang ni Eleazar a padi, ken iti saclang ni Josue nga anac ni Nun, ken iti saclang dagiti pangpangoloen, a kinunada, Ni Jehova imbilinna ken Moises nga iccannacami iti maysa a tawid iti tengnga dagiti cacabsatmi: gapuna cas mayannurot iti bilin ni Jehova isu iniccanna ida iti maysa a tawid iti tengnga dagiti cacabsat ni amada.
Ket sangapulo a capaset ti naipagasat ken ni Manases, sabali laeng ti daga ti Galaad ken Basan, nga adda iti ballasiw ti Jordan;
Gapu ta dagiti babbai nga annac ni Manases addaanda met iti maysa a tawid iti tengnga dagiti annacna a lallaki
Ket ti daga a Galaad cucua idi dagiti natda cadagiti annac a lallaki ni Manases.
Ket ti beddeng ni Manases isu idi ti manipud Aser agingga iti Micmetat, nga adda iti sangoanan ti Siquim; ket ti beddeng naglayon iti macanawan inggana cadagiti agnaed ti Tappua.
Ti daga ti Tappua naipatagicua idi ken ni Manases; ngem ti Tappua nga adda iti igid ti sacup ni Manases naipatagicua cadagiti annac ni Efraim.
Ket ti beddeng simmalog agingga iti waig ti Cana, iti abagatan ti waig; dagitoy nga il-ili naipatagicuada ken ni Efraim iti tengnga dagiti il-ili ni Manases: ket ti beddeng ni Manases adda iti makinamianan nga abay ti waig, ket dagiti pagruaranna addada iti taaw:
Iti agpaabagatan isu ti cucua ni Efraim, ket ti agpaamianan cucua ni Manases, ket ti taaw isu ti beddengna, ket isuda gimmawatda agingga iti Aser iti amianan, ken agingga iti Issacar iti daya.
Ket ni Manases adda cucuana idiay Issacar, ken idiay Aser ti Bet-sean ken dagiti il-ilina, ken Ibleam ken dagiti il-ilina, ken dagiti agnaed idiay Dor ken dagiti il-ilina, ken dagiti agnaed idiay Endor ken dagiti il-ilina, dagiti agnaed idiay Taanac ken il-ilina ken dagiti agnaed idiay Megiddo ken dagiti il-ilina, a tallo met laeng a panpantoc.
Nupay casta dagiti annac ni Manases saanda a nabalin a pinagtalao dagiti agnaed cadagidiay nga il-ili; no di ket dagiti Cananeo kinayatda ti nagnaed idiay a daga.
Ket naaramid, nga idi a dagiti annac ti Israel pimmigsada, insaadda iti panagtrabajo dagiti Cananeo, ket saanda a pinagtalao ida nga intalipupus.
Ket dagiti annac ni Jose nagsaoda ken Josue, a kinunada, Apayapay a sica iniccannacami iti maymaysa a gasat laeng ken maymaysa a cadasig a tawid, idinto ta siac dackelac nga ili, ta inggana ita nga tiempo ni Jehova binendicionannac?
Ket ni Josue kinunana cadacuada, No sica dackelca nga ili, gumon-odca idiay cabakiran, ken umaenyo nga agpaay cadacayo idiay daga dagiti Perezeo ken dagiti Rafaim; no cas ti caturodan ti Efraim nailet unay kenca.
Ket dagiti annac ni Jose kinunada, Ti caturodan saan a macaanay cadacami: ket isu-amin dagiti Cananeos nga agnaed idiay daga ti lobong adda lugluganda a linandocan, agpapadada cadagidiay agnaed idiay Bet-sean ken dagiti il-ilina, ken dagiti adda idiay lobong ti Jezreel.
Ket ni Josue nagsao iti balay ni Jose, nga iti met laeng Efraim ken Manases, ket kinunana, Sica dackelca nga ili, ken icutam ti dackel a cabaelan; saanto a maymaysa laeng ti gasatmo:
No di ket ti caturodan isunto ti cucuam; ta uray no cabakiran, umaemto, ket dagiti pagruaranna cucuamto; ta pagtalaoemto dagiti Cananeo, nupay no isuda adda lugluganda a linandocan, ken nupay no isuda napigsada.
Ti matda ti daga mabingay.
Ti sacup ni Benjamin ken dagiti il-ilina.
Ket isu-amin a gimong dagiti annac ti Israel naguornongda idiay Silo, ket namangonda iti maysa a tolda ti gimong idiay: ket ti daga naparucma iti sangoda.
Ket natda cadagiti annac ti Israel dagiti pito a capcaputotan, isuda a dida pay biningay ti tawidda.
Ket ni Josue kinunana cadagiti annac ti Israel, Casano ti cabayagyo a di mangicascaso iti ipapanyo a mangtagicua iti daga a ni Jehova a Dios dagiti ammayo intedna cadacayo?
Mangtudingcayo cadacayo met laeng iti tallo a tattao iti tunggal maysa a caputotan: ket ibaonconto ida, ket isuda tumacderdanto, ket pagnaendanto ti daga, ket isuda mapaendanto a cas mayannurot iti tawidda; ket isuda umaydanto caniac.
Ket isuda bingayendanto ti daga iti agcapito capaset: ni Juda agnaedto iti beddengna iti abagatan, ket ti balay ni Jose agnaedto iti beddengda iti amianan.
Ket dacayo mapaenyonto ti daga iti agcapito capaset, ket yegyonto caniac ditoy ti nacamapaanna; ket paggiginnasanggasatecto cadacayo iti saclang ni Jehova a Diostayo.
Ta dagiti Levitas awan ti bingayda cadacayo: ta ti kinapadida ken Jehova isu ti tawidda: ket ni Gad ken ni Ruben, ken ti caguddua ti caputotan ni Manases inawatdan ti tawidda iti ballasiw ti Jordan nga agpadaya, isu a ni Moises nga adipen ni Jehova intedna cadacuada.
Ket dagiti tattao timmacderda, ket napanda: ket ni Josue incumitna cadagiti napan a mangmapa iti daga, a kinunana, Incayo ket pagnaenyo ti daga, ket isu mapaenyo, ket umaycayonto manen caniac; ket siac paggiginnasanggasatecto cadacayo iti saclang ni Jehova ditoy Silo.
Ket dagiti tattao napanda ket pinagnada amin a daga, ket mapada iti inilin-ili iti nagcapito capaset iti maysa a libro; ket isuda immayda ken Josue idiay pacarso sadi Silo.
Ket ni Josue pinaggiginnasatna cadacuada idiay Silo iti saclang ni Jehova: ket ni Josue biningbingayna idiay ti daga cadagiti annac ti Israel a cas mayannurot cadagiti bingbingayda.
Ket ti gasat dagiti annac ni Benjamin rimmuar a cas mayannurot cadagiti famfamiliada: ket ti beddeng ti gasatda rimmuar iti nagbaetan dagiti annac ni Juda ken dagiti annac ni Jose.
Ket ti beddengda iti deppaarna iti amianan isu idi ti manipud iti Jordan; ket ti beddeng simmang-at iti abay ti Jerico iti amianan, ket simmang-at iti caturodan nga agpalaud; ket dagiti pagruaranna addada idi iti let-ang ti Beth-aven.
Ket ti beddeng naglayon manipud idiay agingga iti Luz, iti abay ti Luz (nga isu met laeng ti Bet-el), iti agpaabagatan, ket ti beddeng nagsalog inggana iti Atarot-addar, iti denna ti bantay nga adda iti abagatan ti Bet-horon nga akinbaba.
Ket ti beddeng naglayon manipud idiay, ket nagsicco iti bangirna ti laud nga agpaabagatan, manipud iti bantay nga adda iti sangoanan ti Beth-oron nga agpaabagatan; ket dagiti pagruaranna addada idi idiay Kiryat-baal (nga isu met laeng ti Kiryat-jearim), a maysa nga ili dagiti annac ni Juda: daytoy isu ti bangirna iti laud.
Ket ti bangirna iti abagatan manipud iti caadayuan a paset ti Kiryat-jearim; ket ti beddeng rimmuar a nagpalaud, ket rimmuar a nagturong iti ubbog dagiti dandanum ti Neftoa;
Ket ti beddeng nagsalog inggana iti caadayuan a paset ti bantay nga adda iti sango ti tanap ti anac a lalaki ni Hinnom, nga adda iti lobong ni Rafaim iti amianan; ket nagsalog agingga iti lobong ni Hinnom, agingga iti sikigan ti Jebuseo nga agpaabagatan, ket nagsalog agingga iti En-rogel.
Ket naglayon a nagpaamianan, ket rimmuar idiay Ensemes, ket rimmuar idiay Gelilot nga adda iti sangoanan ti sang-atan ti Adummim; ket nagsalog agingga iti bato ni Bohan nga anac a lalaki ni Ruben;
Ket naglayon a nagpaamianan agingga iti sikigan a pumerreng iti Araba, ket nagsalog agingga iti Araba;
Ket ti beddeng naglayon agingga iti sikigan ti Beth-hogla nga agpaamianan; ket dagiti pagruaran ti beddeng addada idi idiay nakinamianan a sucuc ti Baybay ti Asin idiay nakinabagatan a pungto ti Jordan: daytoy isu ti nakinabagatan a beddeng.
Ket ti Jordan isu idi ti beddengna iti bangirna iti daya
Daytoy isu ti tawid dagiti annac ni Benjamin, cadagiti bedbeddeng nga aglicmut, a cas mayannurot cadagiti famfamiliada.
Ita dagiti il-ili ti caputotan dagiti annac ni Benjamin a cas mayannurot cadagiti famfamiliada isuda ti Jerico, ken Bet-hogla, ken Casis.
Ken Bet-araba, ken Sumaraim, ken Bet-el,
Ken Avim, ken Para, ken Ofra,
Ken Kefar-haammoni, ken Ofni, ken Gaba: sangapulo ket dua nga il-ili agraman purpurocda:
Gabaon, ken Rama, ken Beerot,
Ken Mizpa, ken Cefira, ken Moza,
Ken Recom, ken Irpeel, ken Tarala,
Ken Sela, ken Elef, ken Jebus (nga isu met laeng ti Jerusalem), Gibeat, ken Kiryat; sangapulo ket uppat nga il-ili agraman purpurocda
Daytoy ti tawid dagiti annac ni Benjamin a cas mayannurot cadagiti famfamiliada.
Ket ti maicadua a gasat rimmuar ken Simeon, iti caputotan met laeng ni Simeon cas mayannurot cadagiti famfamiliada: ket ti tawidda adda idi iti nagbaetan ti tawid dagiti annac ni Juda.
Ket nagun-odanda iti panagtawid, iti Beerseba, wenno Seba, ken Molada,
Ken Hasar-sual, ken Bala, ken Esem,
Ken Heltolad, ken Betul, ken Horma,
Ken Siclag, ken Bet-marcabot, ken Hasarsusa,
Ken Bet-lebat, ken Saruhen; sangapulo ket tallo nga il-ili agraman purpurocda:
Ayin, Rimmon, ken Eter, ken Asan; uppat nga il-ili agraman purpurocda:
Ken isu-amin dagiti purpuroc nga addada iti aglicmut cadagitoy nga il-ili inggana iti Baalat-beer, Ramat ti Abagatan
Daytoy isu ti tawid ti caputotan dagiti annac ni Simeon a cas mayannurot cadagiti famfamiliada.
Nagtaud iti apag dagiti annac ni Juda isu idi ti tawid dagiti annac ni Simeon; agsipud ta ti apag dagiti annac ni Juda isu idi ti adu unay cadacuada: gapuna a dagiti annac ni Simeon adda idi tawidda iti nagtengngaan ti tawid dagidiay.
Ket ti maicatlo a gasat rimmuar a maipaay cadagiti annac ni Zabulon a cas mayannurot cadagiti famfamiliada
Ket ti beddeng ti tawidda isu idi ti agingga iti Sarid;
Ket ti beddengda simmang-at a nagpalaud, iti met laeng Marala, ket dimteng agingga iti Dabe-set; ket dimteng iti waig, nga adda iti sango ti Jocneam;
Ket manipud Sarid nagsicco a nagpadaya nga agpaleleggacan ti init agingga iti beddeng ti Kislot-tabor; ket rimmuar iti Deberat, ket simmang-at iti Jafia;
Ket manipud idiay naglayon a nagpadaya iti Gat-hefer, iti Ittakazin, ket rummuar idiay Rimmon a gumaw-at agingga iti Nea:
Ket ti beddeng nagsicco idiay nga agpaamianan agingga iti Hanaton; ket dagiti pagruaranna addada idi idiay lobong ti Jefte-el;
Ken Catat, ken Naalal, ken Simron, ket Ideala, ken Bet-lehem: sangapulo ket dua nga il-ili agraman purpurocda.
Daytoy ti tawid dagiti annac ni Zabulon a cas mayannurot cadagiti famfamiliada, dagitoy nga il-ili agraman purpurocda.
Ti maicapat a gasat rimmuar nga agpaay ken Isacar, cadagiti met laeng annac ni Isacar a mayannurot cadagiti famfamiliada.
Ket ti beddengda isu idi ti agingga iti Jezreel, ken Kesulot, ken Sunem,
Ken Hafaraim, ken Sion, ken Anaarat,
Ken Rabbit, ken Cision, ken Ebes,
Ken Ramet, ken Enganin, ken Enhadda, ken Bet-passes,
Ket ti beddeng dimteng aginggana iti Tabor, ken Sahasim, ken Bet-semes; ket dagiti pagruaran ti beddengda addada idi idiay Jordan; sangapulo ket innem nga il-ili agraman purpurocda.
Daytoy ti tawid ti caputotan dagiti annac ni Isacar a mayannurot cadagiti famfamiliada, dagiti il-ili agraman purpurocda.
Ket ti maicalima a gasat rimmuar nga agpaay iti caputotan dagiti annac ni Aser a cas mayannurot cadagiti famfamiliada.
Ket ti beddengda isu idi ti Helcat, ken Hali, ken Beten, ken Acsaf,
Ken Alamelec, ken Amad, ken Misal: ket dimmanon agingga iti Carmel nga agpalaud, ken iti Sihorlibnat;
Ket nagtuloy nga agturong iti leleggacan ti init nga agpa-Bet-dagon, ket dimmanon iti Zabulon, ken iti lobong ti Jefte-el, nga agpaamianan iti Bet-emec ken Naiel; ket rimmuar iti Cabul iti macatigid,
Ken iti Hebron, ken Rehob, ken Hammon, ken Cana, agingga met laeng iti dackel a Sidon;
Ket ti beddeng nagsicco agingga iti Horma, ken agingga iti nasarikedkedan nga ili ti Tiro; ket ti beddeng nagsicco agingga iti Hosa; ket dagiti pagruaranna addada idi idiay taaw iti sacup ti Aczib;
Ken castamet ti Umma met, ken Afec, ken Rehob; duapulo ket dua nga il-ili agraman purpurocda.
Daytoy ti tawid ti caputotan dagiti annac ni Aser a mayannurot cadagiti famfamiliada, dagitoy nga il-ili agraman purpurocda.
Ti maicanem a gasat rimmuar idi nga agpaay cadagiti annac ni Neftali, cadagiti met laeng annac ni Neftali a cas mayannurot cadagiti famfamiliada.
Ket ti beddengda isu idi ti manipud Helef, manipud iti lugo idiay Saanaim, ken Adami-neceb, ken Jebneel agingga iti Lacum; ket dagiti pagruaranna addada idi idiay Jordan;
Ket ti beddeng nagsicco nga agpalaud iti Aznot-tabor, ket rimmuar manipud idiay agingga iti Hucuca; ket dimmanon agingga iti Zabulon iti abagatan, ket dimmanon iti Aser iti laud: ken iti Juda idiay Jordan nga agturong iti leleggacan ti init.
Ket dagiti il-ili a nasarikedkedan isuda Siddim, Ser, ken Hamath, Raccat, ken Cineret,
Ken Adama, ken Rama, ken Asor,
Ken Cedes, ken Edrii, ken En-hasor,
Ken Jiron, ken Migdalel, Horem, ken Bet-anat, ken Bet-semes; sangapulo ket siam nga il-ili agraman purpurocda.
Daytoy ti tawid ti caputotan dagiti annac ni Neftali a mayannurot cadagiti famfamiliada, dagiti il-ili agraman purpurocda.
Ti maicapito a gasat rimmuar nga agpaay iti caputotan dagiti annac ni Dan a cas mayannurot cadagiti famfamiliada.
Ket ti beddeng ti tawidda isu idi ti Sora, ken Estaol, ken Ir-semes,
Ken Saalabin, ken Ayalon, ken It-la,
Ken Elon, ken Timna, ken Ecron,
Ken Elteque, ken Gibeton, ken Baalat,
Ken Jehud, ken Bene-berac, ken Gatrimon,
Ken Mejarcon, ken Racon, agraman ti beddeng nga adda iti sango ti Joppe.
Ket ti beddeng dagiti annac ni Dan rimmuar iti ad-adayu pay ngem iti ayanda; ta dagiti annac ni Dan simmang-atda ket gimmubatda a maibusor iti Lesem, ket isu naalada, ken kinabilda iti tadem ti campilan, ket tinagicuada, ken nagnaedda kencuana, ket ti Lesem ninaganda iti Dan, a mayannurot iti nagan ni Dan nga amada.
Daytoy ti tawid ti caputotan dagiti annac ni Dan a mayannurot cadagiti famfamiliada, dagitoy nga il-ili agraman purpurocda.
Iti casta tinorpusda a biningbingay ti daga iti panagtawid a gapu iti bedbeddengna: ket dagiti annac ti Israel nangtedda iti tawid ken Josue nga anac ni Nun iti nagtetengngaanda:
Mayannurot iti bilin ni Jehova intedda kencuana ti ili nga isu dinawatna, ti met laeng Timnat-sera, idiay caturodan ti Efraim; ket isu binangonna ti ili, ket nagnaed kencuana.
Dagitoy isuda ngarud dagiti tawtawid, a da Eleazar a padi, ken ni Josue nga anac ni Nun, ken dagiti pangpangolo dagiti balbalay dagiti amma dagiti capcaputotan dagiti annac ti Israel, inwarasda a maipaay iti tawid a gapu iti ginasanggasat idiay Silo iti imatang ni Jehova, iti ruangan ti tolda ti gimong
Castoy ti panangturposda a panangbingay iti daga.
Ket ni Jehova nagsao ken Josue, a kinunana,
Agsaoca cadagiti annac ti Israel, a cunam, Mangtudingcayo cadagiti il-ili a pagcamangan, isuda nga insaoc idi cadacayo a naaramat ni Moises.
Tapno ti macapapatay iti siasinoman a tao a dina napuotan ket dina ginagara agtarayto coma sadiay: ket isudanto cadacayo ti pagcamangan a gapu ken bumales iti dara.
Ket daydiay agtarayto iti maysa cadagidiay nga ili, ket agtacderto iti pagsercan ti ruangan ti ili, ket ipalawagnanto ti panggepna cadagiti lapayag dagiti lallacay ti daydiay nga ili; ket isuda awatendanto cadacuada iti uneg ti ili, ket iteddanto kencuana ti maysa a disso, a pakinaedanna cadacuada.
Ket no ti bumales iti dara, isu camatenna, didanto ngarud yawat ti nacapapatay iti imana; agsipud ta kinabilna ti carrubana a dina ginagara, isu a dina ginura idi unana a tiempo.
Ket agnaedto idiay nga ili, inggana iti tumacderto iti pangocoman iti saclang ti gimong, inggana iti ipapatay ti nangato a padi nga addanto cadagidiay nga al-aldaw: isu ti isusublinton ti nacapapatay, ket umayto iti ilina met laeng, ken iti balayna, iti ili a nagpanawanna idi.
Ket isuda dinutocanda ti Cades sadi Galilea idiay caturodan ti Neftali, ken ti Siquem idiay caturodan ti Efraim, ken ti Kiryat-arba (nga isu met la ti Hebron) idiay caturodan ti Juda.
Ket iti ballasiw ti Jordan idiay Jerico nga agpadaya, tinudinganda ti Beser idiay let-ang idiay tanap nga aggapu iti caputotan ni Ruben, ken ti Ramot idiay Galaad nga aggapu iti caputotan ni Gad, ken ti Golan idiay Basan nga aggapu iti caputotan ni Manases.
Dagitoy isuda dagiti il-ili a natudingan nga agpaay cadagiti isu-amin nga annac ti Israel, ken iti gangannaet a makinaed cadacuada, tapno ti uray siasino a macapapatay iti tao a dina napuotan mabalinna ti agtaray sadiay ket saan a matay iti ima ti bumales iti dara, agingga iti tumacder iti saclang ti gimong.
Dagiti il-ili a naited cadagiti Levitas.
Idin dagiti pangpangolo dagiti balbalay dagiti amma dagiti Levitas immadanida cada Eleazar a padi, ken ni Josue nga anac ni Nun, ken cadagiti pangpangolo dagiti balbalay dagiti amma dagiti capcaputotan dagiti annac ti Israel;
Ket nagsaoda cadacuada idiay Silo idiay daga ti Canaan, a kinunada, Ni Jehova imbilinna iti pannacaaramat ni Moises a maited cadacami dagiti il-ili a pagtaengan, agraman cabangibangda a maipaay cadagiti an-animalmi.
Ket dagiti annac ti Israel nangtedda cadagiti Levitas cadagiti cucuada, cas iti bilin ni Jehova, dagitoy nga il-ili agraman cabangibangda.
Ket ti gasat rimmuar nga agpaay cadagiti famfamilia dagiti Coathitas: ket dagiti annac ni Aaron a padi a nagtaud cadagiti Levitas, adda gasatda a naggapu iti caputotan ni Juda, naggapu iti caputotan ni Simeon, ken naggapu iti caputotan ni Benjamin, a sangapulo ket tallo nga il-ili.
Ket ti matda cadagiti annac ni Coat adda gasatda a naggapu cadagiti famfamilia ti caputotan ni Efraim, ken iti caputotan ni Dan, ken iti caguddua ti caputotan ni Manases, a sangapulo nga il-ili.
Ket dagiti annac ni Gerson adda gasatda a naggapu iti caputotan ni Issachar ken iti caputotan ni Aser, ken iti caputotan ni Nephtali, ken iti caguddua ti caputotan ni Manases idiay Basan, a sangapulo ket tallo nga il-ili.
Dagiti annac ni Merari a cas mayalubog cadagiti famfamiliada adda naggapu iti caputotan ni Ruben, ken naggapu iti caputotan ni Gad, ken naggapu iti caputotan ni Zabulon, a sangapulo ket dua nga il-ili.
Ket dagiti annac ti Israel intedda a ginnasat cadagiti Levitas dagitoy nga il-ili agraman cabangibangda, cas ni Jehova imbilinna iti pannacaaramat ni Moises.
Ket intedda a naggapu iti caputotan dagiti annac ni Juda, ken iti caputotan dagiti annac ni Simeon, dagitoy nga il-ili a nainaganan ditoy:
Ket isuda nagpaayda cadagiti annac ni Aaron, cadagiti famfamilia ni Coat, a nagtaudda cadagiti annac ni Levi; agpaay a cucuada idi ti immuna a gasat.
Ket isuda intedda cadacuada ti Kiryat arba, ni Arbe nga isu idi ti ama ni Enac (nga isu met laeng ti Hebron), idiay caturodan ti Juda, agraman cabangibangna iti aglicmut kencuana.
Ngem dagiti aw-away ti ili, ken dagiti purpurocna, intedda idi ken Caleb nga anac ni Jefone a maipaay a cucuana.
Ket cadagiti annac ni Aaron a padi intedda ti Hebron agraman cabangibangna nga ili a pagcamangan nga agpaay iti macapapatay, ken ti Lebna agraman cabangibangna,
Ken ti Jattir agraman cabangibangna, ti Estemoa agraman cabangibangna,
Ken ti Helon agraman cabangibangna, ken Debir agraman cabangibangna,
Ken Ain agraman cabangibangna, ken Jutta agraman cabangibangna, ken Beth-semes agraman cabangibangna; siam nga il-ili ti naggapu cadagidiay dua a caputotan.
Ket naggapu iti caputotan ni Benjamin, ti Gabaon agraman cabangibangna, ti Geba agraman cabangibangna,
Ti Anatot agraman cabangibangna, ti Almon agraman cabangibangna; uppat nga il-ili.
Isu-amin dagiti il-ili dagiti annac ni Aaron a dagiti papadi, sangapuloda ket tallo nga il-ili agraman cabangibangda.
Ket dagiti famfamilia dagiti annac ni Coat, a Levitas, dagidiay a natda met laeng cadagiti annac ni Coat, tinagicuada dagiti il-ili ti gasatda a naggapu iti caputotan ni Efraim.
Ket intedda cadacuada ti Sichem agraman cabangibangna idiay caturodan ti Efraim, nga ili a pagcamangan agpaay iti macapapatay, ken ti Geser agraman cabangibangna,
Ken ti Kibsaim agraman cabangibangna, ken ti Beth-oron agraman cabangibangna; uppat nga il-ili.
Ket naggapu iti caputotan ni Dan, ti Eltheco agraman cabangibangna, ti Gibethon agraman cabangibangna,
Ti Ayalon agraman cabangibangna, ti Gat-rimmon agraman cabangibangna; uppat nga il-ili.
Ket naggapu iti caguddua ti caputotan ni Manases, ti Taanach agraman cabangibangna, ken ti Gat-rimmon agraman cabangibangna: dua nga il-ili.
Isu-amin dagiti il-ili dagiti famfamilia ti natda cadagiti annac ni Coat isuda sangapuloda agraman cabangibangda.
Ket cadagiti annac ni Gerson, cadagiti famfamilia dagiti Levitas, naggapu iti caguddua ti caputotan ni Manases, intedda ti Golan idiay Basan agraman cabangibangna a ili a pagcamangan nga agpaay iti macapapatay, ken ti Borsa agraman cabangibangna; dua nga ili.
Ket naggapu iti caputotan ni Issachar, ti Cesion agraman cabangibangna, ti Dabereth agraman cabangibangna,
Ti Jaramuth agraman cabangibangna, ti Engannim agraman cabangibangna; uppat nga il-ili.
Ket naggapu iti caputotan ni Aser ti Miseal agraman cabangibangna, ti Abdon agraman cabangibangna,
Ti Helchath agraman cabangibangna, ken ti Rohob agraman cabangibangna; uppat nga il-ili.
Ket naggapu iti caputotan ni Nephtali, ti Cedes idiay Galilea agraman cabangibangna, nga ili a pagcamangan nga agpaay iti macapapatay, ken ti Hammoth-dor agraman cabangibangna, ken ti Cartan agraman cabangibangna; tallo nga il-ili.
Isu-amin dagiti il-ili dagiti Gersonitas cas mayalubog cadagiti famfamiliada sangapuloda ket tallo idi nga il-ili agraman cabangibangda.
Ket cadagiti famfamilia dagiti annac ni Merari, a natda cadagiti Levitas, naggapu iti caputotan ni Zabulon, ti Jocneam agraman cabangibangna, ken Cartha agraman cabangibangna,
Ti Dimna agraman cabangibangna, Naalal agraman cabangibangna; uppat nga il-ili.
Ket naggapu iti caputotan ni Ruben, ti Beser agraman cabangibangna, ken Jasa agraman cabangibangna,
Ti Cedemot agraman cabangibangna, ken Mefaat agraman cabangibangna; uppat nga il-ili.
Ket naggapu iti caputotan ni Gad, ti Ramot idiay Galaad agraman cabangibangna, iti ili a pagcamangan nga agpaay iti macapapatay, ken ti Mahanaim agraman cabangibangna,
Ti Hesbon agraman cabangibangna, ken Jacer agraman cabangibangna: uppat nga il-ili ti dagupda.
Amin dagitoy isuda idi dagiti il-ili dagiti annac ni Merari a cas mayannurot cadagiti famfamiliada, a natda met laeng cadagiti famfamilia dagiti Levitas; ket ti gasatda ti sangapulo ket dua nga il-ili.
Amin dagiti il-ili dagiti Levitas iti nagtengngaan dagiti cucua dagiti annac ti Israel uppat a puloda ket walo nga il-ili agraman cabangibangda.
Dagitoy nga il-ili naaddaan ti tunggal maysa cadagiti cabangibangna nga aglicmut cadacuada: castoy idi cadagitoy amin nga il-ili.
Iti casta ni Jehova intedna iti Israel ti isu-amin a daga nga insapatana idi nga itdenna cadagiti ammada; ket isu tinagicuada, ket nagnaedda kencuana.
Ket ni Jehova intedna idi ti talna cadacuada iti aglicmut, a mayalubog iti isu-amin nga insapatana idi cadagiti ammada: ket awan cadagiti isu-amin a cabusorda ti nagtacder iti sangoananda, ni Jehova inyawatna cadagiti im-imada dagiti isu-amin a cabusorda.
Awan a pulos idi ti nagcurang ti uray ania a naimbag nga insao ni Jehova iti balay ti Israel; isu-amin natungpal idi.
Idin ni Josue inayabanna dagiti Rubenitas, ken dagiti Gaditas, ken iti caguddua ti caputotan ni Manases,
Ket kinunana cadacuada, Dacayo inaywananyo amin daydiay a ni Moises nga adipen ni Jehova imbilinna idi cadacayo, ket nagtungpalcayo iti timecco iti isu-amin nga imbilinco cadacayo:
Saanyo idi a binaybay-an dagiti cacabsatyo cadagitoy adu nga al-aldaw agingga ita nga aldaw, no di ket inaywananyo idi ti incumit ti bilin ni Jehova a Diosyo.
Ket ita yantangay ni Jehova a Diosyo intedna ti inana cadagiti cacabsatyo, a cas insaona idi cadacuada: gapuna nga ita agsublicayo, ket incayon cadagiti toltoldayo, iti daga a pagtagicuaanyo, isu a ni Moises nga adipen ni Jehova intedna idi cadacayo iti ballasiw ti Jordan.
Isuna laeng nga iti kinaregta salimetmetanyo coma nga tungpalen ti bilin ken linteg a ni Moises nga adipen ni Jehova imbilinna idi cadacayo nga ayatenyo coma ni Jehova a Diosyo, ket magnacayo coma cadagiti isu-amin a daldalanna, ken aywananyo coma dagiti bilbilinna, ken cumpetcayo coma kencuana, ken isu ti pagservianyo coma iti amin a pusoyo ken iti amin a cararuayo.
Iti casta ni Josue binendicionanna ida ket pinalubosanna ida; ket napanda cadagiti toltoldada.
Iti caguddua ti caputotan ni Manases ni Moises intedna a tawid ti Basan; ngem iti sabali a caguddua ni Josue intedna iti nagtengngaan dagiti cacabsatda iti ballasiw ti Jordan nga agpalaud
Casta met nga idi a ni Josue imbaonna ida cadagiti toltoldada, binendicionanna ida,
Ket nagsao idi cadacuada, a cunana, Agsublicayon cadagiti toltoldayo agraman nawadwad a sanicua, ken agraman dackel nga arban ti an-animal, agraman pirac, ken agraman balitoc, ken agraman suer, ken agraman landoc, ken agraman adu a cawcawes: bingayenyo cadagiti cacabsatyo ti nasamsam cadagiti cabcabusoryo.
Ket dagiti annac ni Ruben ken dagiti annac ni Gad ken ti caguddua ti caputotan ni Manases nagsublida idi, ket pimmanawda cadagiti annac ti Israel idiay Silo, nga adda idiay daga ti Canaan, tapno mapanda iti daga ti Galaad, iti daga a cucuada, isu nga tinagicuada idi, a mayannurot iti bilin ni Jehova a naaramat ni Moises.
Ket idi a nacagtengda iti arubayan ti Jordan, nga adda idiay daga ti Canaan, dagiti annac ni Ruben dagiti annac ni Gad ken ti caguddua ti caputotan ni Manases nangbangonda idiay ti maysa nga altar iti denna ti Jordan, maysa nga altar a dackel ti buyana.
Ket dagiti annac ti Israel nangngegda idi a naisao, Adtoy, a dagiti annac ni Ruben ken dagiti annac ni Gad ken ti caguddua ti caputotan ni Manases nangbangonda iti maysa nga altar iti sango ti daga ti Canaan, idiay arubayan ti Jordan, iti abay a cucua dagiti annac ti Israel.
Ket idi a dagiti annac ti Israel nangngegda, amin a gimong dagiti annac ti Israel naguornongda idiay Silo, tapno sumang-atda a makigubat a maibusor cadacuada.
Ket dagiti annac ti Israel imbaonda cadagiti annac ni Ruben, ken cadagiti annac ni Gad, ken iti caguddua ti caputotan ni Manases, idiay daga ti Galaad, ni Fenees nga anac a lalaki ni Eleazar a padi,
Ken sangapulo a pangpangoloen kencuana, maysa a pangoloen iti tunggal balay ti ama ti isu-amin a caputotan ti Israel; tunggal maysa cadagidiay isu idi ti pangolo ti balay dagiti ammada iti tengnga ti rinibribu ti Israel.
Ket immayda cadagiti annac ni Ruben, ken cadagiti annac ni Gad, ken iti caguddua ti caputotan ni Manases, iti daga ti Galaad, ket nakisaoda idi cadacuada, a kinunada,
Castoy ti cuna ti isu-amin a gimong ni Jehova, Ania a panaglabsing daytoy a panangbusoryo iti Dios ti Israel, nga suminacayo ita nga aldaw manipud iti isusurotyo ken Jehova, iti daydiay panangbangonyo iti maysa nga altar, tapno ita nga aldaw sumungitcayo a maibusor ken Jehova?
Bassit aya unay cadatayo daydi kinadakes ni Peor, isu nga ditayo pay laeng nagugoran agingga ita nga aldaw, nupay immay ti didigra iti gimong ni Jehova,
Ta dacayo suminacayo ita nga aldaw manipud iti isusurotyo ken Jehova
ket isunto, nga idinto a makita a dacayo sumungitcayo ita nga aldaw a maibusor ken Jehova, nga intono bigat agpungtotto cadagiti isu-amin a gimong ti Israel.
Ngem no ti daga tagicuaenyo isu ti narugit, umallatiwcayo ngarud iti daga a pagtagicuaan ni Jehova, isu a pagtaengan ti tabernaculo ni Jehova, ket mangalacayo iti cucua iti tengngami: ngem dicayo sumungit coma a maibusor ken Jehova, dicayo met sumungit a bumosor cadacami, iti panangbangonyo iti maysa nga altar iti lacsid ti altar ni Jehova a Diostayo.
Saan aya a nacaaramid ni Achan nga anac a lalaki ni Zera iti panaglabsing iti naipaay a banag, ket immay ti pungtot iti isu-amin a gimong ti Israel
ket daydi a lalaki saan a napucaw a maymaysa idi kinadakesna.
Idin dagiti annac ni Ruben ken dagiti annac ni Gad ken ti caguddua ti caputotan ni Manases simmungbatda, ket nagsaoda cadagiti pangpangoloen ti rinibribu ti Israel,
Ti Maymaysa a Maingel, ti Dios, a ni Jehova, ti Maymaysa a Maingel, ti Dios, a ni Jehova, isu ammona; ket ti Israel ammoenna coma; no isu isusungit, wenno isu panaglabsing a maicaniwas ken Jehova (sica dinacami coma ispalen ita nga aldaw),
Nga nangbangoncami cadacami iti maysa nga altar tapno suminacami manipud iti isusurot ken Jehova; wenno no agidatoncami kencuana ti daton a mapuuran wenno daton a macan wenno no agidatoncami iti rabawna cadagiti datdaton ti cappia, ni met laeng Jehova sapulenna coma cadacami:
Ket dicami inaramid daytoy no di ket gapu iti kinaaluad, ken iti panggep, a kinunami, 
Iti tiempo nga umay dagiti annacyo saoendanto ngata cadagiti annacmi, a cunada, Ania ti bibiangyo ken Jehova a Dios ti Israel?
Ta ni Jehova inaramidna ti Jordan a maysa a pagbeddengan iti nagbaetantayo, dacayo annac ni Ruben, ken annac ni Gad; dacayo awan ti biangyo ken Jehova: iti casta dagiti annacyo aramidendanto dagiti annacmi a sumardengda iti panagbutengda ken Jehova.
Gapu itoy kinunami, Agsaganatayo coma ita a mangbangon cadatayo iti maysa nga altar, saan nga agpaay ti daton a mapuuran, saan met nga agpaay iti sacrificio:
No di ket isu coma ti maysa a pamanecnec cadacami ken cadacayo, ken cadagiti putottayo iti calpasantayo, tapno aramidentayo coma ti panagservi ken Jehova iti saclangna cadagiti datdatontayo a mapuuran, ken cadagiti sacrificiotayo, ken datdatontayo ti cappia; tapno dagiti annacyo didanto coma cunaen iti tiempo a mapasungad cadagiti annacmi, Dacayo awan ti biangyo ken Jehova.
Dacami ngarud kinunami, Isunto, nga intono cunaenda coma cadacami wenno cadagiti putputotmi iti mapasungad a tiempo, a datayo cunaentayto
Adtoy ti ladawan ti altar ni Jehova, isu nga inaramid idi dagidi ammami, saan nga agpaay iti daton a mapuuran, wenno iti sacrificio; no di ket isu ti pamanecnec cadacami ken cadacayo.
Mayadayu coma cadacami a sumungitcami a bumosor ken Jehova, ken suminacami itoy nga aldaw manipud iti isusurot ken Jehova, iti panangbangon ti altar nga agpaay iti daton a mapuuran, agpaay iti daton a macan, wenno agpaay iti sacrificio, iti lacsid ti altar ni Jehova a Diostayo nga adda iti sango ti tabernaculona.
Ket idi a ni Finees a padi, ken dagiti pangoloen ti gimong, a dagiti met laeng pangpangolo ti rinibribu ti Israel a maicuyog kencuana, mangegda dagiti sasao a dagiti annac ni Ruben, ken dagiti annac ni Gad, ken dagiti annac ni Manases insaoda, naparagsacanda a naimbag.
Ket ni Finees nga anac ni Eleazar a padi kinunana cadagiti annac ni Ruben, cadagiti annac ni Gad, ken cadagiti annac ni Manases, Ita nga aldaw maammoanmi ni Jehova adda iti nagtengngaantayo, agsipud ta dicayo inaramid daytoy a panglabsing a maicaniwas ken Jehova: itatta inyanawayo dagiti annac ti Israel iti ima ni Jehova.
Ket da Finees nga anac ni Eleazar a padi, ken dagiti pangpangoloen nagawidda manipud cadagiti annac ni Ruben, ken cadagiti annac ni Gad, a naggapuda iti daga ti Galaad, agtungpal iti daga ti Canaan, cadagiti annac ti Israel, ket inyegda manen ti sao.
Ket ti panggep pinaragsacna dagiti annac ti Israel; ket dagiti annac ti Israel binenditoda ti Dios, ket uray caano dida nagsaon iti isasang-atda a maibusor cadacuada iti pananggubat, a mangduprac iti daga a pagyanan idi dagiti annac ni Ruben, ken dagiti annac ni Gad.
Ket dagiti annac ni Ruben ken dagiti annac ni Gad ninaganda daydi altar iti Ed: Ta, isuda kinunada, isu ti pamanecnec cadatayo a ni Jehova isu ti Dios.
Ti bitla a panagpacada ni Josue.
Ket naaramid idi calpasan dagiti adu nga al-aldaw, idi a ni Jehova intedna ti inana iti Israel iti isu-amin a cabcabusorna iti aglicmut, ket ni Josue lacayen ken napacapuy cadagiti tawtawen;
A ni Josue inayabanna amin nga Israel, dagiti lallacay ken dagiti pangpangoloenda, ken dagiti oc-ocomda ken amin dagiti agturturayda, ket kinunana cadacuada, Siac lacayacon, napacapuyac cadagiti tawtawen:
Ket dacayo nakitayo idi amin daydi a ni Jehova a Diosyo inaramidna cadagitoy a pagpagarian gapu cadacayo; ta ni Jehova a Diosyo nakibacal idi a gapu cadacayo.
Adtoy, siac biningbingayco cadacayo dagitoy a pagpagarian a matda, tapno isu ti tawid nga agpaay cadagiti capcaputotanyo, manipud iti Jordan, agraman cadagiti isu-amin a pagpagarian a dinupracco, agingga met laeng iti dackel a taaw nga agturong iti lelennecan ti init.
Ket ni Jehova a Diosyo pagtalaoennanto ida iti sangoananyo, ket idoronnanto ida manipud iti imatangyo; ket dacayo tagicuaenyonto dagiti dagdagada, cas sinao idi ni Jehova cadacayo.
Gapuna nga umingelcayo unay a mangaywan ken mangaramid iti amin nga adda a naisurat iti libro ti linteg ni Moises, a dicayo sumiasi kencuana uray iti macanawan wenno iti macatigid;
A dicay umasideg cadagitoy a nasnacion, dagitoy a natda cadacayo; dicayo coma sarsaritaen ti nagan dagiti didiosda, dicayo coma agpasapata a gapu cadacuada, dicayo coma pagservian ida, dicayo coma agrucnoy cadacuada;
No di ket cumpetcayo ken Jehova a Diosyo, a cas inaramidyo agingga ita nga aldaw.
Ta ni Jehova pinagtalaona idi iti saclangyo dagiti dadackel ken napigsa a pagpagarian: ta cas la cadacayo awan ti tao nga agtacder iti sangoyo agingga ita nga aldaw.
Maysa a lalaki cadacayo, camatennanto ti sangaribu; ta ni Jehova a Diosyo, isu ti makibacal a gapu cadacayo, a cas isu sinaona idi cadacayo.
Gapuna a kitaenyonto a nalaing ti maipapan cadacayo met laeng, tapno ay-ayatenyo coma ni Jehova a Diosyo.
Ta no tumalicudcayto iti uray apagbassit, ket cumpetcayo iti natda cadagitoy a pagpagarian, uray cadagitoy a natda iti nagtengngaanyo, ken no mangasawacayo cadacuada, ket sumreccayo cadacuada, ket isuda cadacayo;
Ammoenyo a pudno unay a ni Jehova a Diosyo uray caano dinanto pagtalaoenen dagitoy a pagpagarian iti sangoananyo; no di ket isudanto ti silo ken pacaitibcolan cadacayo ken pagbaut nga agpaay cadagita bacrangyo, ken sisiit nga agpaay cadagita matayo, agingga iti mapucawcayo iti daytoy nasayaat a daga a ni Jehova a Diosyo intedna cadacayo.
Ket, adtoy, ita nga aldaw magmagnaacon iti dalan ti isu-amin a daga: ket ammoenyo iti amin a pusoyo ken amin a cararuayo, nga awan ti uray maysa a nagcurang cadagiti amin a naimbag a ni Jehova a Diosyo insaona a maipanggep cadacayo; isuda amin natungpalda cadacayo, awan ti nagcurang cadacuada nga uray maysa.
Ket maaramidto a cas iyaayna cadacayo ti isu-amin a banbanag a naimbag a ni Jehova a Diosyo sinaona idi cadacayo, casta met ti panangyegto ni Jehova cadacayo ti isu-amin a banbanag a dakes, inggana iti madadaelnacayo iti rabaw ti daga a nasayaat a ni Jehova a Diosyo intedna cadacayo.
Intono aglabsingcayo iti tulag ni Jehova a Diosyo, nga imbilinna idi cadacayo, ket incayto ken agservicayto cadagiti didios a sabsabali, ket agrucnoycayto cadacuada; isu ti iseseggedton ti pungtot ni Jehova a maibusor cadacayo, ket mapucawcayto a madaras unay iti daytoy nasayaat a daga nga isu intedna idi cadacayo.
Ket ni Josue inummongna amin dagiti capcaputotan ti Israel idiay Siquem ket inayabanna dagiti lallacay ti Israel, ken dagiti pangpangoloenda, ken dagiti oc-ocomda, ken dagiti agturturayda; ket nagparangda iti saclang ti Dios.
Ket ni Josue kinunana iti amin nga ili, Castoy ti cuna ni Jehova, a Dios ti Israel, Dagidi ammayo nagnaedda idi ugma iti ballasiw ti Carayan, ni met laeng Tare nga ama ni Abraham, ken ama ni Nacor: ket nagservida idi cadagiti sabsabali a didios.
Ket siac innalac idi ni amayo nga Abraham nanipud iti ballasiw ti Carayan, ket isu inyegco idi iti amin a daga ti Canaan, ket pinaaduc idi dagiti putputotna, ket intedco kencuana ni Isaac.
Ket intedco ken Isaac da Jacob, ken ni Esau: ket intedco ken Esau ti bantay Seir, tapno tagicuaenna; ket ni Jacob ken dagiti annacna simmalogda idi sadi Egipto.
Ket imbaonco ni Moises, ken ni Aaron, ket dinidigrac idi ti Egipto, cas mayannurot iti daydi nga inaramidco iti tengngana: ket iti calpasanna inaoncayo.
Ket inaonco dagiti ammayo sadi Egipto: ket immaycayo iti baybay; ket dagiti taga Egipto kinamatda dagiti ammayo agingga iti Baybay a Nalabaga agraman luglugan ken nagsasacay cadagiti cabcabayo.
Ket idi nga immasugda ken Jehova, isu incabilna ti maysa a sipnget iti nagbaetan dacayo ken cadagiti taga Egipto, ket inyegna iti rabawda ti baybay isu a nanglapunos cadacuada; ket dagiti matayo nakitada daydi nga inaramidco sadi Egipto: ket nagyancayo idi iti adu nga al-aldaw idiay let-ang.
Ket inserreccayo iti daga dagiti Amorreos, a nagnaed ballasiw ti Jordan: ket isuda nakibacalda cadacayo; ket inyawatco ida iti imayo; ket tinagicuayo ti dagada; ket dinadaelco ida manipud iti sangoananyo.
Idin ni Balac nga anac a lalaki ni Sefor, nga ari dagiti Moabitas timmacder ket nakibacal idi iti Israel: ket nagbaon ket inayabanna ni Balaam nga anac a lalaki ni Beor, tapno ilunodnacayo coma idi;
Ngem siac diac kinayat a dinengngeg ni Balaam; ngarud binendicionannacayo pay ketdi: iti casta inispalcayo iti imana.
Ket dacayo bimmallasiwcayo iti Jordan, ket immaycayo iti Jerico: ket dagiti tattao a taga Jerico nakibacalda idi cadacayo, dagiti Amorreos, ken dagiti Perezeos, ken Cananeos, ken Heteos, ken Gergeseos, dagiti Heveos, ken Jebuseos; ket siac inyawatco ida ita imayo.
Ket imbaonco idi dagiti alimboboyog iti sangoananyo, a nangpatalao cadacuada manipud iti sangoananyo, cadagiti met laeng dua nga ar-ari dagiti Amorreos; saan nga iti campilanmo, saan a iti ba-im.
Ket intedco cadacayo ti daga isu a dica nagbanbannogan, ken dagiti il-ili, a dicayo binangon, ket agnaedcayo kencuana; ken dagiti cauv-uvasan ken caol-olivaan a dicayo minulaan, isuda a pagcaananyo.
Ita ngarud agbutengcayo ken Jehova, ket agservicayo kencuana iti kinadalus ken kinapudno; ket iccatenyo dagiti didios isuda a dagidi ammayo nagservianda iti ballasiw ti Carayan, ken sadi Egipto; ket agservicayo ken Jehova.
Ket no dakes ti panangipagarupyo iti panagservi ken Jehova, agpilicayo ita nga aldaw no siasino ti pagservianyonto: no ketdi dagiti didios a nagservian idi dagiti ammayo idi addada dita ballasiw ti Carayan, wenno cadagiti didios dagiti Amorreos, a ti dagada pagtaenganyo: ngem siac ken ti balayco agservicamto ken Jehova.
Ket ti ili simmungbat, ket kinunana, Adayu cadacami nga idianmi coma ni Jehova, tapno agservicami cadagiti sabsabali a didios;
Ta ni Jehova a Diostayo, isu ti nangaon cadatayo ken cadagiti ammatayo nanipud daga ti Egipto, nanipud iti balay ti pannacaadipen, isu nga iti imatangmi nangaramid cadagiti dadackel a pagilasinan, ken nangsalacnib cadacami iti amin a dalan isu a nagnaanmi; ken cadagiti il-ili isuda a linasatmi;
Ket ni Jehova pinagtalaona idi iti sangoananmi dagiti isu-amin nga il-ili, iti met laeng Amorreo nga agnaed idi iti daga: gapuna a dacami met agservicamto ken Jehova: ta isu ti Diostayo.
Ket ni Josue kinunana iti ili, Dicayo mabalin ti agservi ken Jehova: ta isu ti Dios a nasantoan, isu ti Dios a naimun; dinanto pacawanen dagiti panaglabsingyo uray dagiti basbasolyo.
No idianyo ni Jehova, ket agservicayonto cadagiti sabsabali a didios, isu ti panagbaw-ingnanton ket agaramidto cadacayo iti dakes, ket runawennacayto iti calpasan daydi panagaramidna iti imbag cadacayo.
Ket ti ili kinunana ken Josue, Saan; no di ket agservicaminto ken Jehova.
Ket ni Josue kinunana iti ili, Dacayo dagiti macasacsi a maibusor cadacayo met laeng a dacayo piniliyo cadacayo ni Jehova, nga isu ti pagservianyo
Ket isuda kinunada, Dacami dagiti macasacsi.
Iccatenyo ngarud ita, isu kinunana, dagiti sabsabali a didios nga addada iti tengngayo ket irucnoyyo ta pusoyo ken Jehova a Dios ti Israel.
Ket ti ili kinunana ken Josue, Agservicaminto ken Jehova a Diosmi; ken ipangagminto ti timecna.
Iti casta ni Josue nagaramid ti tulag iti ili iti daydi nga aldaw, ket nangicabil cadacuada cadagiti al-alagaden ken linlinteg idiay Siquem.
Ket ni Josue insuratna dagitoy a sasao iti libro ti linteg ti Dios: ket nangala iti maysa a dackel a bato ket isu impatacderna iti siroc ti maysa a cayo a lugo nga adda idi iti denna ti santuario ni Jehova.
Ket ni Josue kinunana iti amin nga ili, Adtoy, daytoy a bato isunto macasacsi a maibusor cadatayo; ta nangngegna amin dagiti sasao ni Jehova nga insaona idi cadatayo: gapuna a isunto ti macasacsi a maibusor cadacayo, di la ket ta ilibacyo ti Diosyo.
Iti casta ni Josue imbaonna ti umili, tunggal maysa a tao iti tawidna.
Ket naaramid iti calpasan dagitoy a banag, a ni Josue nga anac ni Nun nga adipen ni Jehova, natay, idinto nga agtawen iti sangagasut ket sangapulo a tawen.
Ket isu imponponda idiay sacup ti cucuana idiay Timnat-sera, nga adda idiay caturodan ti Efraim iti amianan ti bantay Gaas.
Ket ti Israel nagservi idi ken Jehova iti isu-amin nga al-aldaw ni Josue, ken amin nga al-aldaw dagiti lallacay a nagbiag idi calpasan ni Josue, ken nacaammo cadagiti isu-amin nga aramid ni Jehova, nga inaramidna idi nga agpaay iti Israel.
Ket dagiti tultulang ni Jose, isuda a dagiti annac ti Israel innalada a ingapu sadi Egipto, imponponda idiay Siquem idiay paset ti daga a ni Jacob ginatangna idi cadagiti annac ni Hemor nga ama ni Siquem iti sangagasut a capisi a pirac: ket isuda nagbalinda a tawid cadagiti annac ni Jose.
Ket ni Eleazar nga anac ni Aaron natay; ket isu imponponda idiay turod ni Finees nga anacna, isu a naited idi kencuana idiay caturodan ti Efraim.
Ket naaramid idi calpasan ti ipapatay ni Josue, a dagiti annac ti Israel immumanda ken Jehova, a kinunada, Asino cadacami ti umunanto a sumang-at a makigubat a maibusor cadagiti Cananeos?
Ket ni Jehova simmungbat, Ni Juda sumang-atto: adtoy, nga inyawatco ti daga iti imana.
Ket ti Juda kinunana ken Simeon a cabsatna, Makipagsang-atca caniac iti gasatco ket makigubatta a maibusor cadagiti Cananeo; ket siac cumuyogacto met a mapan iti gasatmo. 
ket ti Simeon napan kimmuyog kencuana.
Ket ti Juda simmang-at; ket ni Jehova inyawatna iti imada ti Cananeo ken ti Perezeo: ket nangcabilda cadacuada idiay Bezec cadagiti sangapulo a ribu a lallaki.
Ket nasaracanda ni Adoni-bezec idiay Bezec; ket nakibacalda a maibusor kencuana, ket kinabilda ti Cananeo, ken ti Perezeo.
Ngem ni Adoni-bezec nagtalaw; ket isu kinamatda, ket isu tiniliwda, ket pinutedda kencuana dagiti tangan dagiti im-imana ken sacsacana.
Ket ni Adoni-bezec kinunana, Pitopulo nga ar-ari, a napuculan dagiti tangtangan dagiti im-imada ken sacsacada nagurnongda ti taraonda iti siroc ti lamesaanco: cas iti inaramidco, casta met ti insupapac ti Dios caniac
Ket isu impanda idiay Jerusalem, isu a nacatayanna.
Ket dagiti annac ni Juda ginubatda ti Jerusalem, ket isu innalada, ket isu kinabilda iti tadem ti campilan, ket pinuuranda ti ili.
Ket calpasanna dagiti annac ni Juda simmalogda a makigubat iti Cananeo nga agnaed iti caturodan, ken iti abagatan, ken cadagiti tantanap.
Ket ti Juda napan a maibusor iti Cananeo nga agnaed iti Hebron (ti nagan ti Hebron idi unana a tiempo isu idi Kiryat-arba); ket kinabilda ni Sesai, ni Ahiman, ken ni Talmai.
Ket manipud sadiay napan a maibusor cadagiti agnaed sadi Debir. 
(Ti nagan ti Debir idi unana a tiempo isu ti Kiryat-sefer.)
Ket ni Caleb kinunana, Ti mangcabil iti Kiryat-sefer, ket isu ti alaenna, itedconto kencuana ni anacco nga Acsa nga asawana.
Ket ni Otoniel nga anac a lalaki ni Cenez, a cabsat a lalaki nga adi ni Caleb innalana: ket isu intedna kencuana ni Acsa nga anacna nga asawana.
Ket naaramid, idi a ti babai napan kencuana, isu ti tinignayna idi a dumawat ken amana iti maysa a daga: ket isu dimsaag idi asno; ket ni Caleb kinunana idi anacna, Ania ti cayatmo?
Ket isu kinunana kencuana, Itdem caniac ti maysa a bendicion; agsipud ta sica insaadnac iti daga ti Abagatan, iccannac met cadagiti ub-ubbog ti danum
Ket ni Caleb iniccanna cadagiti ub-ubbog a nangato ken cadagiti ub-ubbog a nababa.
Ket dagiti annac ti Cineo, a cayong ni Moises, simmang-atda a naggapu iti ili dagiti palpalma a naicuyogda cadagiti annac ni Juda a nagpalet-angda ti Juda, nga adda iti abagatan ti Arad; ket napanda ket nakipagnaedda cadagiti tattao.
Ket ti Juda napan agraman ken cabsatna a Simeon, ket isuda kinabilda ti Cananeo nga agnaed idiay Sefaat, ket rinebbada nga intalipupus, ket ti nagan ti ili nagaladan iti Horma.
Castamet ti Juda met innalana ti Gaza agraman iti sacupna, ken iti Ascalon agraman iti sacupna, ken ti Ecron agraman ti sacupna.
Ket ni Jehova adda idi iti Juda; ket pinagtalaona dagiti agnaed iti caturodan; ta dina nabalin a pinagtalao dagiti naed cadagiti tantanap, nga addaan idi cadagiti luglugan a linandocan.
Ket intedna ti Hebron ken ni Caleb, cas ni Moises insaona idi: isu a namagtalaoanna idi sadiay cadagiti tallo nga annac ni Enac.
Ket dagiti annac ni Benjamin saanda a pinagtalao dagiti Jebuseo a nagnaed idi idiay Jerusalem; no di ket ti Jebuseo nakinaed cadagiti annac ni Benjamin idiay Jerusalem agingga iti daytoy nga aldaw.
Ket ti balay ni Jose, isuda met simmang-atda a maibusor iti Bet-el; ket ni Jehova adda idi cadacuada.
Ket ti balay ni Jose nagbaon a pinasiimna ti Bet-el. 
(Ti nagan ti ili idi unana a tiempo Luz.)
Ket dagiti nagsiim namatmatanda ti maysa a lalaki a naggapu iti ili, ket kinunada kencuana, Dawatenmi kenca, Ipamatmatmo cadacami, pagsercan iti ili, ket aramidenminto kenca ti caasi.
Ket isu insurona cadacuada ti pagsercan iti ili; ket kinabilda ti ili iti tadem ti campilan; ket linabasanda daydi a tao agraman amin a familiana.
Ket daydi a tao napan iti daga dagiti Jetteo, ket namangon iti maysa nga ili, ket ninaganna iti Luz, ket daytoy isu ti naganna agingga iti daytoy nga aldaw.
Ket ti Manases saanna a napagtalao dagiti nagnaed ti Bet-sean, ken dagiti il-ilina: uray dagiti taga Taanac ken cadagiti il-ilina, uray dagiti agnaed sadi Dor ken cadagiti il-ilina, uray dagiti agnaed sadi Ibleam ken cadagiti il-ilina, uray dagiti agnaed sadi Magiddo ken cadagiti il-ilina; no di ket ti Cananeo kinayatna ti nagtaeng iti daytoy a daga.
Ket naaramid, a idinto a ti Israel pimmigsa, pinagtrabajoda dagiti Cananeo iti nadagsen, ngem dida pinagtalao ida nga intalipupus.
Ket ti Efraim saanna a pinasia ti Cananeo nga agnaed idiay Gezer; no di ket ti Cananeo nagtaeng idiay Gezer iti nagtengngaanda.
Ti Zabulon saanna a pinagtalao dagiti agnaed idiay Citron, ken dagiti agnaed idiay Naalol; no di ket ti Cananeo nagnaed iti tengngada, ket napagtrabajoda iti nadagsen.
Ti Aser saanna a pinagtalao dagiti nagnaed idiay Aco, uray dagiti nagnaed idiay Sidon, uray idiay Ahlab, uray idiay Aczib, uray idiay Helba, uray idiay Afec, uray idiay Rehob;
No di ket nagnaed dagiti Aseritas iti tengnga dagiti Cananeos, a nagnaed iti daga; ta dida pinagtalao ida.
Ti Neftali saanna a pinasia dagiti nagnaed idiay Bet-semes, ken dagiti nagnaed idiay Bet-anat; no di ket nagnaed iti tengnga dagiti Cananeos, a nagnaed iti daga: ngem dagiti naed ti Bet-semes, ken dagiti naed ti Bet-anat napagtrabajoda iti nadagsen.
Ngem dagiti Amorreo dinarupda dagiti annac ni Dan agingga iti caturodan; nga dida pinalubusan ida a sumalog idi iti lobong:
Ngem dagiti Amorreo kinayatda ti agnaed iti bantay Heres, sadi Ahalon, ken Saalbin: nupay casta ti balay ni Jose nangartap, a pinagtrabajoda ida iti nadagsen.
Ket ti sacup ti Amorreo manipud iti sang-atan ti Acrabim, ken mangrugi iti bato, ket agpangato.
Ket ti angel ni Jehova simmang-at manipud iti Gilgal agingga ti Boquim. 
ket kinunana, Siac pinasang-atcayo manipud Egipto, ket inyegcayo iti daga nga insapatac idi cadagiti ammayo; ket kinunac, Diacto dadaelen uray caano ti tulagco cadacayo:
Ket dacayo dicayo coma agaramid iti tulag cadagiti agnaed ditoy a daga; dacayo duprakenyonto dagiti alaltarda. 
ngem dacayo dicayo impangag ti timecco: Apayapay inaramidyo daytoy?
Gapuna kinunac met, diacto ida pagtalaoen iti sangoyo; ket isudanto ti cas sisiit nga agpaay cadagita bacbacrangyo, ket dagiti didiosda isudanto ti silo cadacayo.
Ket naaramid, idinto a ti angel ni Jehova sinaona dagitoy a balbalicas cadagiti amin nga annac ti Israel, a dagiti amin a tattao impangatoda ti timecda, ket nagsangitda.
Ket isuda ninaganda daydiay a lugar iti Boquim: ket nagidatonda sadiay ken Jehova.
Ita idinto a ni Josue naibaonna dagiti tattao, dagiti annac ti Israel napanda tunggal tao iti tawidna, tapno tagicuaenda ti daga.
Ket dagiti tattao nagservida ken Jehova cadagiti amin nga al-aldaw ni Josue, ken cadagiti amin nga al-aldaw dagiti lallacay a nagbibiagda iti nabayag nga aldaw iti calpasan ni Josue, dagidiay nacakita cadagiti amin a dackel nga aramid a ni Jehova inaramidna a gapu iti Israel.
Ket ni Josue nga anac ni Nun, nga adipen ni Jehova natay, idinto nga agtawen iti sangagasut ket sangapulo a tawen.
Ket isu imponponda idiay beddeng ti tawidna sadi Timnat-sera, idiay caturodan ti Efraim, iti amianan ti bantay Gaas.
Ket amin daydi a caputotan naitiponda met cadagiti ammada: ket timmaud ti sabali a caputotan iti calpasanda, nga dida inammo ni Jehova, uray iti aramid nga isu inaramidna idi a gapu iti Israel.
Ket dagiti annac ti Israel inaramidda dagidiay a dakes iti imatang ni Jehova, ket nagservida cadagiti Baales.
Ket isuda inidianda ni Jehova, a Dios dagiti ammada, a nangaon idi cadacuada nanipud iti daga ti Egipto, ket simmurotda cadagiti sabsabali a didios, a didios dagiti il-ili nga aglicmut cadacuada, ket nagrucnoyda cadacuada: ken isuda ginargarida nga agpungtot ni Jehova.
Ket isuda indianda ni Jehova, ket nagservida ken Baal ken ni Astarot.
Ket ti pungtot ni Jehova simged a maibusor iti Israel, ket inyawatna ida cadagiti im-ima dagiti agag-agaw, a nangagaw cadacuada; ket inlacona ida cadagiti ima dagiti cabusorda nga aglicmut, ket uray caano dida mabalin ti agtacderen iti sango dagiti cabusorda.
Uray sadinoman a ruaranda, ti ima ni Jehova isu idi ti maibusor cadacuada a maipaay iti dakes, cas ni Jehova insaona idi; ken cas ni Jehova insapatana cadacuada: ket isuda naparparigatda iti casta unay.
Ngem ni Jehova nangbangon cadagiti oc-ocom, a nangisalacan cadacuada iti ima dagiti nangagaw cadacuada.
Ngem nupay casta isuda saanda nga impangag dagiti oc-ocomda; no di ket nagaabigda a siannurot cadagiti sabsabali a didios, ket nagrucnoyda cadacuada: ket simmiasida iti nadaras iti dana a nagnaan dagidi ammada, iti panagtultulnog cadagiti bilbilin ni Jehova; ngem isuda dida inaramid ti casta.
Ket idinto a ni Jehova naibangonanna ida cadagiti oc-ocom, nanipud idin ni Jehova adda idi iti ocom, ket insalacanna ida iti ima dagiti cabusorda iti amin nga al-aldaw daydiay nga ocom ta ni Jehova nagbabawi a gapu iti asasugda maipanggep cadagidiay a mangparigat cadacuada ken mangtutuoc cadacuada.
Ngem naaramid idi, a no matay ti ocom, isuda agsublida, ket adadda manen ti pannacadadaelda ngem cadagidi ammada, iti isusurotda cadagiti sabsabali a didios, agservida cadacuada ken agrucnoyda cadacuada; a dida nagpatingga iti aramidda, uray iti natagengteng a dalanda.
Ket ti pungtot ni Jehova simged a maibusor iti Israel; ket kinunana, Agsipud ta daytoy a nacion sinalungasingna ti tulagco nga imbilinco cadagiti ammada, ket dida ipangag ti timecco;
Casta met diacto pagtalaoen iti sangoda ti uray siasinoman cadagitoy a nasnacion, a nabati ni Josue idi natay;
Tapno gapu cadacuada pangsuutac coma iti Israel, no isuda aywananda wenno saan ti dalan ni Jehova, iti pannagnada kencuana, a cas panangaywan dagidi ammada.
Gapuna ni Jehova binay-anna dagidiay a nasnacion, ket dina pinagtalao ida iti nasingdat; dina inyawat ida iti ima ni Josue.
Dagitoy ngarud dagiti nasnacion a ni Jehova imbatina, tapno gapu cadacuada suutenna ti Israel, a cas caadu met laeng ti Israel a di nacaammo cadagiti gubgubat ti Canaan;
Isuna laeng tapno ti caputotan dagiti annac ti Israel ammoenda coma, nga isurona ida iti gubat, cadagidiay met laeng saan a nacaammo iti uray ania a maipapan iti gubat:
Isuda, dagiti lima nga appoen dagiti Filisteos, ken amin dagiti Cananeos, ken dagiti Sidonios, ken dagiti Heveos a nagnaed idiay bantay Libano, manipud iti bantay a Baal-hermon agingga iti sercan ti Hamat.
Ket nabatida, tapno gapu cadacuada masuut ti Israel, tapno maammoan, no cayatenda nga ipangag coma dagiti bilbilin ni Jehova nga imbilbilinna idi cadagiti ammada iti pannacaaramat ni Moises.
Ket dagiti annac ti Israel nakinaedda cadagiti Cananeos, Hetheos, Amorreos, Perezeos, Heveos, ken Jebuseos:
Ket nangalada cadagiti babbalasangda nga asawaenda, ket intedda dagiti babbalasangda cadagiti babbaroda, ket nagservida cadagiti didiosda.
Ket dagiti annac ti Israel inaramidda daydiay a dakes iti imatang ni Jehova, ket nalipatanda ni Jehova a Diosda, ket nagservida ken Baal ken ni Astarot.
Gapuna a ti pungtot ni Jehova simged a maibusor iti Israel, ket inlacona ida iti ima ni Cusan-risataim nga ari ti Mesopotamia: ket dagiti annac ti Israel nagservida ken Cusan-risataim cadagiti walo a tawen.
Ket idi a dagiti annac ti Israel immasugda ken Jehova, ni Jehova namangon iti mangisalacan cadagiti annac ti Israel, isu a nangisalacan cadacuada, met laeng Otoniel nga anac a lalaki ni Cenez, a cabsat a lalaki nga inaudi ni Caleb.
Ket ti Espiritu ni Jehova immay idi iti rabawna, ket inocomna ti Israel; ket rimmuar iti paggugubatan, ket ni Jehova inyawatna iti imana ni Cusan-risataim nga ari ti Mesopotamia: ket ti imana nangartap a maibusor ken Cusan-risataim.
Ket ti daga nagtalna cadagiti uppat a pulo a tawen
Ket ni Otoniel nga anac a lalaki ni Cenez natay.
Ket dagiti annac ti Israel inaramidda manen daydiay a dakes iti imatang ni Jehova: ket ni Jehova pinapigsana ni Eglon nga ari ti Moab a maibusor iti Israel, agsipud ta inaramidda daydiay a dakes iti imatang ni Jehova.
Ket inummongna kencuana dagiti annac ni Ammon ken ni Amalec; ket napan ket kinabilna ti Israel, ket tinagicuada ti ili dagiti caycayo a palma.
Ket dagiti annac ti Israel nagservida ken Eglon nga ari ti Moab cadagiti sangapulo ket walo a tawen.
Ngem idi a dagiti annac ti Israel immasugda ken Jehova, ni Jehova namangon iti maysa a mangisalacan cadacuada, ni Aod nga anac a lalaki ni Gera, a Benjamita, maysa a tao a caannawidanna ti ima a catigid
Ket dagiti annac ti Israel nangibaonda ti buis babaen kencuana agpaay ken Eglon nga ari ti Moab.
Ket ni Aod nangaramid iti maysa nga igam nga addaan dua a tadem, a ti caatiddogna maysa a sico; ket isu imbarikesna iti uneg ti cawesna iti rabaw ti canawan a padingpadingna.
Ket indatagna ti buis ken Eglon nga ari ti Moab: ket ni Eglon maysa a tao a nalucmeg unay.
Ket idinto a nalpasna nga indatag ti buis, pinagawidna dagiti tattao a nangyeg ti buis.
Ngem isu nagsubli manipud cadagiti pagticticapan ti bato nga adda idiay Gilgal, ket kinunana, O ari, addaanac iti maysa a nalimed a sao nga agpaay kenca
Ket isu kinunana, Agulimecca
Ket amin dagidi a sitatacder iti dennana rimmuarda manipud kencuana.
Ket ni Aod simrec kencuana; isu nga agtugtugaw a maymaysa iti maysa a siled a nangatngato a pagpariiran
Ket ni Aod kinunana, Addaanac iti maysa a paibaga nga imbaon ti Dios kenca
Idi casta isu timmacder iti tugawna.
Ngem ni Aod incarawana ti imana a catigid, ket innalana iti igam nga adda idi padingpadingna a canawan, ket isu ti inwecwecna iti bagina.
Ket ti putan simrec met a simmaruno iti tadem, ket ti kinalucmeg tininepna ti tadem, nga isu dina naala ti igam idi bagina; ket ti murdongna simmalput iti bucotna.
Idi casta ni Aod rimmuar iti bangsal, ket pinunitanna kencuana dagiti ruruangan ti nangatngato a siled, ket tinulbecanna ida.
Ket idi nga isu nacaruar, dagiti tagtagabuna immayda; ket kimmitada, ket, adtoy, dagiti ruangan ti nangatngato a siled natulbecanda idi, ket kinunada, Pudno nga isu abbonganna dagiti sacsacana iti siled a nangatngato.
Ket isuda nagurayda aginggana iti nabainanda; ket, adtoy, isu dina luctan dagiti ruruangan ti siled a nangatngato: gapuna innalada ti tulbec, ket linuctanda ida; ket, adtoy, ni apoda napasag iti dissaar a natay.
Ket iti bayat ti panagur-urayda ni Aod nagtalaw, ket naglasat iti labes dagiti pagticticapan iti bato, ket nagtalaw agingga iti Seirat.
Ket naaramid, nga idi nacasangpet pinagunina ti tangguyobna idiay caturodan ti Efraim; ket dagiti annac ti Israel nakipagsalogda kencuana manipud iti caturodan, ket isu adda idi iti unada.
Ket isu kinunana cadacuada, Surotendac; ta ni Jehova inyawatna dagiti cabusoryo a Moabitas ita imayo
Ket simmalogda a simmurot kencuana, ket innalada dagiti pagbalballasiwan ti Jordan a maibusor cadagiti Moabitas, ket dida ipalubos a maysa a tao bumallasiw.
Ket nangcabilda cadagiti taga Moab iti daydi a tiempo cadagiti agsangapuloribu a tattao, tunggal tao a napigsa, ken tunggal tao a natured; awan nacatalaw a lalaki.
Iti casta ti Moab naparucma idi babaen ti ima ti Israel iti daydi nga aldaw
Ket ti daga nagtalna cadagiti walopulo a tawen.
Iti calpasan kencuana adda idi ni Samgar nga anac a lalaki ni Anat, a nangcabil cadagiti innem a gasut a tattao a Filisteos iti maysa a pagtugkic iti vaca: ket isu met insalacanna ti Israel.
Ket dagiti annac ti Israel inaramidda manen daydi a dakes iti imatang ni Jehova, idi a ni Aod natayen.
Ket ni Jehova inlacona ida iti ima ni Jabin nga ari ti Canaan, a nagari idiay Asor; ti capitan ti buyotna isu idi ni Sisara, a nagnaed idiay Haroset dagiti Gentil.
Ket dagiti annac ti Israel immasugda ken Jehova: ta isu addaan cadagiti siam a gasut a luglugan a linandocan; ket pinarigatna iti casta unay dagiti annac ti Israel cadagiti duapulo a tawen.
Ket ni Debora, a babai a mammadto, nga asawa ni Lapidoth, inocomna ti Israel iti daydi a tiempo.
Ket isu nagnaed idi iti siroc ti maysa a cayo a palma ni Debora iti nagbaetan ti Rama ket Beth-el idiay caturodan ti Efraim; ket dagiti annac ti Israel sumang-atda idi kencuana a paocom.
Ket isu nagbaon ket pinaayabanna ni Barac nga anac a lalaki ni Abinoam idiay Cedes-neftali, ket kinunana kencuana, Saannaca a binilin ni Jehova a Dios ti Israel, a kinunana, Inca ket umasidegca iti bantay Tabor, ket mangicuyogca iti sangapulo a ribu a tattao cadagiti annac ni Neftali, ken cadagiti annac ni Zabulon?
Ket siac yegconto kenca, idiay carayan Cison, ni Sisara, a capitan ti buyot ni Jabin, agraman cadagiti lugluganna ken buybuyotna; ket isu ti yawatconto ita imam.
Ket ni Barac kinunana kencuana, No sica umaycanto cumuyog caniac, innacto; ket no saancanto a cumuyog caniac, diacto mapan.
Ket ni Debora kinunana, Pudno a cumuyogacto kenca: nupay casta ti pannagna nga aramidem saanto nga agpaay iti dayawmo; ta ni Jehova ilaconanto ni Sisara iti ima ti maysa a babai: 
ket ni Debora timmacder, ket napan kimmuyog ken Barac aginggana iti Cedes.
Ket ni Barac inurnongna ti Zabulon ken ti Neftali idiay Cedes; ket dagiti sangapulo a ribu a lallaki simmang-atda iti mucudanna, ket ni Debora nakipagsang-at kencuana.
Ket ni Heber a Cineo simmina idi cadagiti Cineos, a cadagiti met laeng annac ni Hobab a cayong ni Moises, ket insaadna ti toldana agingga iti cayo a lugo idiay Zaananim a nairaip iti Cedes.
Ket imbagada ken Sisara a ni Barac nga anac ni Abinoam simmang-at iti bantay Tabor.
Ket ni Sisara inurnongna amin dagiti lugluganna, a siam a gasut met laeng a luglugan a linandocan, ken dagiti amin a tattao nga adda idi kencuana, manipud iti Haroset dagiti Gentil, agingga iti carayan Cison.
Ket ni Debora kinunana ken Barac, Ala tumacderca; ta daytoy isu ti aldaw a ni Jehova, inyawatna ni Sisara ita imam; Saan aya a ni Jehova rimmuar ita sangom
Iti casta ni Barac simmalog manipud bantay Tabor, ket sangapulo a ribu a lallaki ti simmurot kencuana.
Ket ni Jehova riniribucna ni Sisara, ken amin dagiti lugluganna, ken amin dagiti buybuyotna iti tadem ti campilan iti sango ni Barac; ket ni Sisara dimsaag iti luganna, ket nagtalaw a nagnagna.
Ngem ni Barac kinamatna dagiti luglugan, ken ti buyot, agingga iti Haroset dagiti Gentil, ket amin ti buyot ni Sisara napasagda iti tadem ti campilan; awan idi ti natda a maysa a lalaki.
Ket ni Sisara nagtalaw idi a nagnagna agingga iti tolda ni Jael nga asawa a babai ni Heber a Cineo; ta adda idi cappia da Jabin nga ari ti Asor, ken ti balay ni Heber a Cineo.
Ket ni Jael rimmuar a simmabet ken Sisara, ket kinunana kencuana, Dumagasca, apoc, dumagasca caniac: dica agbuteng
Ket isu dimmagas kencuana iti toldana; ket di babai isu ti inabbonganna iti maysa nga alfombra.
Ket ni Sisara kinunana kencuana, Agdawatac kenca, iccandac cadi iti bassit a danum a inumen; ta mawawac
Ket di babai nanglucat iti maysa a supot a lalat ti gatas, ket intedna kencuana nga inumen, ket isu inabbonganna.
Ket ni Sisara kinunana kencuana, Agtacderca iti ruangan ti tolda, ket maaramidto, a no ti uray siasinoman a lalaki a umay ken agsaludsod kenca, a cunana, Adda uray siasinoman a lalaki ditoy
sica cunaemto, Awan.
Ket ni Jael nga asawa ni Heber innalana ti pasoc ti tolda, ket iniggamanna ti maysa a martillo ket siiinayad a napan kencuana, ket impalocna iti pispisna daydi pasoc, ket isu inlansana iti daga; ta isu nargaan iti turog; iti casta napasag ket natay.
Ket, adtoy, idi a ni Barac camatenna ni Sisara, ni Jael rimmuar a simmabet kencuana, ket kinunana kencuana, Umayca, ket iparangco kenca ti lalaki, a birukem, 
ket isu immay kencuana; ket, adtoy, ni Sisara adda a napasag a natay, ket ti pasoc adda idi iti pispisna.
Iti casta ti Dios pinarmecna iti daydi nga aldaw ni Jabin nga ari ti Canaan iti sango dagiti annac ti Israel.
Ket ti ima dagiti annac ti Israel nangartap la a nangartap a maibusor ken Jabin nga ari ti Canaan, agingga iti nadadaelda ni Jabin nga ari ti Canaan.
Idin nagcantada da Debora ken Barac nga anac a lalaki ni Abinoam iti daydi nga aldaw, a kinunada,
Gapu ta dagiti agtuturay namalungoda iti Israel
Gapu ta dagiti tattao iti nacnakemda indatonda dagiti bagbagida
Benditoenyo ni Jehova.
Denggenyo, O dacayo ar-ari; agimdengcayo, O dacayo pangpanguloen; 
Siac, siac met laeng, agcantaacto ken Jehova; 
siac agcantaacto iti panagdayaw ken Jehova, a Dios ti Israel.
Jehova, idinto a sica rimmuarca manipud Seir, 
idi nagnaca iti away ti Edom, 
ti daga nagkintayeg, dagiti langlangit met nagtinnagda,
wen, dagiti ul-ulep nagitinnagda iti danum.
Dagiti banbantay nagkintayegda iti saclang ni Jehova, 
a daydiay met laeng Sinai iti saclang ni Jehova a Dios ti Israel.
Cadagidi al-aldaw ni Samgar nga anac ni Anat, 
cadagiti al-aldaw ni Jael, dagiti daldalan a napatac nagongaongdan, 
ket dagiti agbalbaliasat nagnada cadagiti dandana.
Dagiti agturturay nagtukendan iti Israel, isuda nagtukendan, 
aginggana iti siac a Debora timmacderac, 
tapno tumacderac a maysa nga ina iti Israel.
Isuda nangpilida cadagiti didios a babbaro;
idin ti gubat adda idi cadagiti ruruangan: 
nakita idi ti maysa a calasag wenno gayang iti nagtengngaan dagiti uppat a pulo a ribu iti Israel?
Ti pusoc agturong cadagiti agturturay ti Israel, 
benditoenyo ni Jehova!
Agsaocayo iti maipapan iti daytoy, dacayo nga agsacsacay cadagiti as-asno a pupuraw,
dacayo nga agtugtugaw iti nabacnang nga alfombra, 
ken dacayo a magna iti dalan.
sadiay ulitendanto manen dagiti nalinteg nga aramid ni Jehova, 
dagiti met laeng nalinteg nga aramid ti turayna iti Israel.
Iti casta dagiti tattao ni Jehova simmalogda agingga cadagiti ruruangan.
Agriingca, agriingca, Debora; agriingca, agriingca, mangyebcasca iti canta: 
tumacderca, Barac, ket ipanmo dagiti caycayawmo, sica anac ni Abinoam.
Idin simmalogda dagiti natda cadagiti natacneng ken dagiti tattao; ni Jehova bimmaba caniac a maibusor iti maingel.
Naggapu iti Efraim simmalogda dagidiay nga adda ti ramutda iti Amalec; 
iti calpasam, Benjamin, iti tengnga dagiti umilim; 
naggapu iti Maquir simmalog dagiti agturturay, 
ket naggapu iti Zabulon dagidiay a nagiggem iti sarucod ti escriba.
Ket dagiti panguloen ti Issacar addada idi ken Debora;
No casano ti Issacar, casta ni Barac;
iti lobong dimmuclosda iti mucudanna
Cadagiti wawaig ti Ruben dadackel idi dagiti pangpanggep ti puso.
Apayapay a nagtugtugawca iti tengnga dagiti pagaponan ti carnero, 
tapno denggem dagiti sulsultip nga agpaay cadagiti arban
Cadagiti wawaig ti Ruben adda idi dadackel a panagsucsukimat ti puso.
Ti Galaad nagtaeng iti ballasiw ti Jordan: 
ket ti Dan, apayapay nagbati cadagiti sasacayan
Ti Aser nagtugaw a sitatalna iti igid ti baybay,
ket nagtaeng cadagiti barbaresbesna.
Ti Zabulon isu idi ti maysa nga umili a nangipeggad iti biagda agingga ken patay, 
ket ti Neftali, cadagiti nangato a luglugar iti away.
Dagiti ar-ari immayda ket nakigubatda; 
sa nakigubat dagiti ar-ari ti Canaan, 
idiay Taanac cadagiti dandanum ti Megiddo: 
isuda saanda a nangala iti gunguna ti pirac.
Manipud iti langit nakigubat dagiti bitbitwen, 
Cadagiti daldalanda nakigubatda a maibusor ken Sisara.
Ti carayan Cison inyanodna ida, 
ti daan a carayan, ti carayan Cison.
O cararuac, magnaca a sipipigsa.
Idin dagiti cuco dagiti cabcabayo nagpadacpadacda a gapu iti panagburang-it,
dagiti panagburang-it dagiti mamaingelda.
Ilunodyo ti Meroz, kinuna ti angel ni Jehova, 
ilunodyo iti napait dagiti agnaed kencuana,
ta dida immay a timmulong ken Jehova,
panangtulong ken Jehova a maibusor iti maingel.
Bendita coma ni jael ngem cadagiti babbai
isu nga asawa ni Heber a Cineo; 
bendita coma a nangnangrona ngem cadagiti babbai iti tolda.
Ni Sisara nagdawat iti danum, ket ni Jael iniccanna iti gatas; 
isu nangyeg kencuana iti mantequilla iti tagayan dagiti natacneng.
Isu inyiggemna ti imana iti pasoc, 
ket iti canawan a imana iti martillo dagiti agtartrabajo; 
ket iti martillo kinabilna ni Sisara, kinabilna a sinalpot ti olona; 
wen, isu dinunorna ket sinalpotna ti pispisna.
Cadagiti sacsaca di babai ni Sisara nagrucob, napasag, isu naaplag; 
cadagiti sacsacana isu nagrucob, napasag: idiay nagrucobanna. 
Iti tengnga ti tawa kimmita ket naganug-og, 
ti ina ni Sisara naganug-og iti nagbabaetan dagiti rejas,
apayapay a ti luganna agbayag ti yaayna?
Apayapay agtactacda dagiti pilid dagiti lugluganna?
Dagiti mamasiribna a babbai simmungbatda kencuana, 
wen, isu sinungbatanna met laeng ti bagina,
Isuda dida nacasarac, dida nabingbingay ti kinayawan?
Maysa a balasang, dua a balasang iti tunggal lalaki; 
agpaay ken Sisara ti sinamsam a tinina a pagan-anay, 
ti sinamsam a tinina a pagan-anay a binordaan, 
ti tinina a pagan-anay a binordaan iti agsumbangir, 
cadagiti tengnged ti sinamsam.
Iti casta matayda coma amin dagiti cabusormo, O Jehova: 
ngem dagiti agayat kencuana isuda coma iti cacas la iti init no lumgac a sirarangrang
Ket ti daga nagtalna cadagiti uppat a pulo a tawen.
Ket dagiti annac ti Israel inaramidda daydi a dakes iti imatang ni Jehova: ket ni Jehova inyawatna ida iti ima ti Madian cadagiti pito a tawen.
Ket ti ima ti Madian nangartap a maibusor iti Israel; ket gapu iti Madian dagiti annac ti Israel, nagaramidda cadagiti gucgucayab nga addada cadagiti banbantay, ken rucrukib, ken sarsarikedked.
Ket naaramid idi, a no ti Israel macamulada, dagiti Madianitas sumang-atda, ken dagiti Amalecitas, ken dagiti annac a taga daya, isuda sumang-atda a maibusor cadacuada;
Ket nagpacarsoda a maibusor cadacuada, ket dinadaelda ti apit ti daga agingga iti pacagtengan iti Gaza, ket saanda a nangitidda ti taraon iti Israel, uray carnero, uray vaca, uray asno.
Ta isuda sumang-atda agraman an-animalda ken toltoldada; simrecda a casdala duddudon iti caaduda, isuda ken camcamelloda a saan ida a mabilang: ket umayda iti daga a mangdadael kencuana.
Ket ti Israel napapanglaw iti casta unay a gapu iti Madian; ket dagiti annac ti Israel immasugda ken Jehova.
Ket naaramid, idi a dagiti annac ti Israel nagasugda ken Jehova, a gapu iti Madian,
Ni Jehova nangibaon iti maysa a mammadto cadagiti annac ti Israel: ket isu kinunana cadacuada, Castoy ti cuna ni Jehova a Dios ti Israel, Siac inaoncayo nanipud Egipto ken innalacayo iti balay ti nacaadipnan;
Siac insalacancayo iti ima dagiti taga Egipto, ken iti ima dagiti amin a namarigat cadacayo, ket pinagtalaoco idi ida iti sangoyo, ket intedco cadacayo ti dagada;
Ket kinunac idi cadacayo, Siac ni Jehova a Diosyo; dicayo agbuteng coma cadagiti didios dagiti Amorreo, nga iti dagada pagtaenganyo
Ngem dicayo impangag ti timecco.
Ket ti angel ni Jehova immay, ket nagtugaw iti siroc ti lugo nga adda idiay Ofra, a naipatagicua ken ni Joas nga Abiezerita: ket ni anacna a Gedeon adda nga agsacsacsac idi iti trigo idiay pagpespesan ti uvas, tapno isu mailemmengna cadagiti Madianitas.
Ket ti angel ni Jehova nagparang kencuana, ket kinunana kencuana, Ni Jehova adda kenca, sica lalaki a mannacabalin ken maingel.
Ket ni Gedeon kinunana kencuana, O, apoc, no ni Jehova adda coma cadacami, apayapay ngarud nga amin daytoy napasamac cadacami
ket sadino ti yan dagiti datdatlagna, a dagiti ammami sinarsaritada idi cadacami, a cuncunada, Saan aya a ni Jehova ti nangaon cadatayo idi nanipud Egipto
ket ita ni Jehova inwacsinacamin, ket inyawatnacami iti ima ti Madian.
Ket ni Jehova kimmita kencuana, ket kinunana, Inca iti daytoy a pigsam, ket ispalem ala ti Israel iti ima ti Madian: saan aya a siac ti agbaon kenca?
Ket isu kinunana kencuana, O, Apo, iti ania ti pangispalconto iti Israel
Adtoy a ti familiac isu ti capanglawan unay iti Manases, ket siac ti calap-itan iti balay ni amac.
Ket ni Jehova kinunana, kencuana Pudno a siac addaacto kenca, ket sica cabilemto dagiti Madianitas a casda la maymaysa a lalaki.
Ket isu kinunana kencuana, No nacasaracac ti parabur iti saclangmo, iccannac iti pagilasinan, a sica ti makisao caniac.
Agdawatac kenca, a dica coma pumanaw ditoy aginggana iti yaayco kenca, ket yegco ti sagutco, ket isu ti icabilco iti saclangmo
Ket isu kinunana, Siac agurayacto aginggana iti yaaymo manen.
Ket ni Gedeon simrec, ket nangisagana iti maysa nga urbon a calding, ken bibbibingca nga awan levadurada a maysa nga efa ti macan: ket incabilna ti lasag iti maysa a labba, ket incabilna di digu iti maysa a banga, ket inyegna kencuana iti siroc ti lugo, ket isu imparangna.
Ket ti angel ti Dios kinunana kencuana, Alaem ti lasag ken dagiti bibbibingca nga awan levadurada, ket icabilmo ida iti rabaw daytoy a bato, ket ibuyatmo ti digu
Ket inaramidna a casta.
Idin ti angel ni Jehova impatayna ti murdong ti sarucodna nga adda idi iti imana, insukitna iti lasag ken cadagiti bibbibingca nga awan levadurada; ket rimmasoc ti apuy a naggapu iti bato, a nangrunaw iti lasag ken cadagiti bibbibingca nga awan levadurada; ket ti angel ni Jehova nagpucaw iti imatangna.
Ket idi ni Gedeon nakitana nga isu idi ti angel ni Jehova; ket ni Gedeon kinunana, Ay, O Apo Jehova, 
Agsipud ta nakitac ti angel ni Jehova iti rupanrupa.
Ket ni Jehova kinunana kencuana, Talna ti adda kenca; dica agbuteng: dicanto matay.
Idin ni Gedeon nangbangon idiay iti altar ken Jehova, ket isu ninaganna iti Jehova-salom; agingga iti daytoy nga aldaw adda pay laeng idiay Ofra dagiti Abiezeritas.
Ket naaramid idi met laeng a rabii, a ni Jehova kinunana kencuana, Mangalaca iti maysa a vaca a lalaki ni amam, casta met ti maicadua a vaca a pito ti tawenna, ket duprakem ti altar ni Baal nga adda ken amam, ken pucanem met ti Asera nga adda a naidenna kencuana;
Ket mangaramidca iti altar ken Jehova a Diosmo iti tapaw daytoy a sarikedked, iti nasayaat nga ornos, ket alaemto ti maicadua a vaca, ket isu idatonmo iti mapuuran a daton iti cayo ti Asera a pucanemto.
Idi a casta ni Gedeon nangala iti sangapulo a lallaki cadagiti ad-adipenna, ket inaramidna, iti cas kinuna kencuana ni Jehova: ket naaramid, ta isu nagbuteng a gapu iti familia ni amana, ken cadagiti tattao ti ili, iti casta a dina nabalin nga aramiden iti aldaw, gapuna nga isu inaramidna iti rabii.
Ket iti bigat idinto a bimmangon dagiti lallaki ti ili, adtoy a ti altar ni Baal adda idi a naduprac, ket ti Asera nga adda iti dennana, napucan, ket ti maicadua a vaca naidaton iti rabaw ti altar a nabangon.
Ket kinunada ti maysa ken maysa, Siasino ti nangaramid iti daytoy
Ket idinto a binirucda ken sinaludsodda, kinunada, Ni Gedeon nga anac ni Joas isu ti nangaramid.
Idin dagiti lallaki ti ili kinunada ken Joas, Iruarmo ta anacmo tapno matay coma, agsipud ta dinupracna ti altar ni Baal, ken agsipud ta pinucanna ti Asera nga adda iti dennana.
Ket ni Joas kinunana cadagiti amin a timmacder a maibusor kencuana, Dacayo makiringgorcayto gapu ken ni Baal
Wenno dacayo isu ti isalacanyonto
Uray siasino coma nga agringgor gapu kencuana, mapapatay coma iti bayat daytoy a bigat met laeng: no isu maysa a dios, bay-anyo coma a makiringgor iti biangna met laeng, ta maysa a tao ti nangduprac iti altarna.
Gapuna iti daydi nga aldaw isu ninaganna Jerobaal, a kinunana, Bay-anyo ni Baal a makiringgor kencuana, agsipud ta isu ti nangduprac iti altarna.
Ket amin dagiti Madianitas, ken Amalecitas ken dagiti annac a taga daya nagurnongda a nagcaycaysa, ket immallatiwda, ket nagpacarsoda idiay lobong ti Jezreel.
Ket ti Espiritu ni Jehova immay ken Gedeon; ket pinagunina ti tangguyob; ket ti Abiezer nakiummong kencuana.
Ket nagbaon cadagiti babaonen iti amin a Manases; ket isuda timmiponda met kencuana; ket isu nangibaon cadagiti babaonen iti Aser, ken iti Zabulon, ken iti Neftali, ket isuda immayda a simmabet cadacuada.
Ket ni Gedeon kinunana iti Dios, No sica isalacanmo ti Israel a gapu iti imac a cas insaom idi.
Adtoy a mangicabilac iti maysa a dutdot idiay pagtaltagan; no ti linnaaw addanto laeng iti dutdot, ket matdanto a namaga ti amin a daga maawatac nga isalacanmonto ti Israel a gapu iti imac, a cas insaom idi.
Ket naaramid a casta; ta idi a bimmangon a nasapa iti bigat, pineckelna di dutdot, ket pinespesna di linnaaw idi dutdot, a maysa a malucong a napno iti danum.
Ket ni Gedeon kinunana iti Dios, Saan coma a sumged ti pungtotmo a maibusor caniac, no agsao-ac pay laeng iti daytoy a daras: palubosannac a mangpennec iti daytoy a dutdot iti daytoy a daras, agdawatac kenca, nga ipalubosmo coma a ti kinamaga adda laeng coma iti dutdot, ket ti linnaaw iti rabaw ti amin a daga.
Ket iti daydi a rabii inaramid ti Dios a casta: ta ti kinamaga adda laeng idi iti dutdot, ket iti amin a daga adda idi ti linnaaw.
Idin ni Jerobaal, nga isu ni Gedeon ken amin dagiti tattao nga addada kencuana, bimmangonda a nasapa ket nagpacarsoda iti denna ti ubbog ti Harod: ket ti pacarso ti Madian adda iti akinamianan nga abayda, iti turod ti More, iti lobong.
Ket ni Jehova kinunana ken Gedeon, Dagiti tattao nga adda kenca aduda unay caniac tapno itdec coma dagiti Madianitas iti imada, di la ket ta agtangsit ti Israel a maibusor caniac, a cunaenna, Ti imac met laeng ti nangisalacan caniac.
Paiwarragawagmo ngarud cadagiti pagdengngeg dagiti tattao, a cunam, Ti uray siasinoman nga agbuteng ken agpigerger, maipalubos kencuana nga agsubli ken pumanaw manipud iti bantay ti Galaad
Ket nagsubli cadagiti tattao dagiti duapulo ket dua a ribu; ket natda idi dagiti sangapulo ribu.
Ket ni Jehova kinunana ken Gedeon, Dagiti tattao aduda pay laeng; isalogmo ida cadagiti dandanum, ket suutecto ida gapu kenca sadiay: ket isunto, a daydiayto ibagac kenca, Daytoy makicuyog kenca a mapan, isu met laeng makicuyogto kenca a mapan; ket iti uray siasinoman nga ibagacto kenca, Daytoy saanto a makicuyog kenca a mapan, isu met laeng saanto a mapan.
Iti casta inyegna dagiti tattao iti danum: ket ni Jehova kinunana ken Gedeon, Tunggal maysa a mangdildil iti danum a cas la panangdildil ti aso, daydiay ilasinmonto; ken casta met tunggal maysa a mangiparintumeng cadagiti tumengna nga uminum.
Ket ti bilang dagiti nagdildil, nga indanonda ti imada iti ngiwatda tallogasut a lallaki: ket dagiti natda a tattao imparintumengda dagiti tumtumengda nga imminum iti danum.
Ket ni Jehova kinunana ken Gedeon, Cadagitoy tallogasut a lallaki a nagdildil isalacancayto, ket yawatconto dagiti Madianitas ita imam; ket mapan coma aminen dagiti tattao tunggal maysa iti lugarna.
Iti casta dagiti tattao incuyogda dagiti tartaraon cadagiti im-imada, ken dagiti tangtangguyobda; ket imbaonna amin dagiti tattao ti Israel tunggal maysa iti toldana, ngem intiddana dagiti tallogasut a lallaki: ket ti pacarso ti Madian adda iti babana iti lobong.
Ket naaramid iti daydi met laeng a rabii a ni Jehova kinunana kencuana, Tumacderca, ket sumalogca agingga iti pacarso; ta isu inyawatco ita imam.
Ket no agbutengca a sumalog, sumalogca agraman ken Pura a tagabum agingga iti pacarso:
Ket sica mangegmonto no ania ti sasaoenda; ket iti calpasanna dagita imam pumigsadanto a sumalog iti pacarso
Idin simmalog a caduana ni Pura a tagabuna agingga iti akin-igid a paset dagiti tattao a siiigam nga addada iti pacarso.
Ket dagiti Madianitas ken Amalecitas, ken amin dagiti annac a taga daya addada idi a naiwaras idiay lobong a casda la duddudon iti caaduda; ket dagiti camcamelloda saan a mabilang, a casda la dardarat iti igid ti baybay iti caaduda.
Ket idi a ni Gedeon immay, adtoy, adda maysa a lalaki a sarsaritaenna iti caduana ti maysa a tagtagainep; ket kinunana, Adtoy, siac nagtagtagainepac iti maysa a tagtagainep; ket, adtoy, ti maysa a tinapay a cebada nagtulatid aginggana iti pacarso ti Madian, ket immay iti tolda, ket isu dinungparna iti casta unay nga isu natuang idi, ket binalictadna, iti casta a ti tolda natuang a naisinanap.
Ket di caduana simmungbat ket kinunana, Daytoy saan a sabali a banag no saan a ti campilan ni Gedeon nga anac ni Joas, a lalaki ti Israel: ti Dios inyawatna ti Madian, ken amin a buyotna iti imana.
Ket idi a casta, idinto a ni Gedeon nangngegna ti pannacaisarita ti tagtagainep, agraman ti pannacaipalawagna, nagdayaw; ket nagsubli iti pacarso ti Israel, ket kinunana, Tumacdercayo, ta ni Jehova inyawatna ti buyot ti Madian ita imayo.
Ket biningayna dagiti tallogasut a tattao iti nagcatlo a cabuyotan, ket incabilna cadagiti im-imada amin dagiti tangtangguyob, ken dagiti gorgorita, agraman al-aluten iti uneg dagiti gorgorita.
Ket kinunana cadacuada, Kitaendac, ket agaramidcayo iti cas aramidec: ket adtoy, intono siac umayac iti akin-igid a paset ti pacarso, isunto, a cas ti aramidecto, casta ti aramidenyonto.
Intono paguniec ti tangguyob, siac ken amin dagiti adda caniac, pagunienyo metten dagiti tangtangguyob iti tunggal sikigan ti amin a pacarso, ket cunaenyonto, Gapu ken ni Jehova ken ni Gedeon.
Iti casta ni Gedeon, ken dagiti sangagasut a lallaki nga addada kencuana immayda iti akin-igid a paset ti pacarso iti pangrugian ti nagtengnga a panagbantay iti rabii, idi nga isuda caisasaadda laeng ti baro nga agbantay: ket isuda pinagunida dagiti tangguyobda, ket binuracda dagiti gorgorita nga adda cadagiti im-imada.
Ket dagiti nagcatlo cabuyotan pinagunida dagiti tangtangguyobda, ket binuracda dagiti gorgorita, ket cadagiti im-imada a catigid iniggamanda dagiti al-aluten, ket cadagiti canawan nga im-imada dagiti tangtangguyob a pagpagunienda; ket indir-ida, Ti campilan da Jehova ken Gedeon.
Ket sitatacderda tunggal lalaki iti lugarna iti aglawlaw iti pacarso; ket amin a buyot nagtaray; ket nagickisda, ket pinagtalawda ida.
Ket isuda pinagunida dagiti tallogasut a tangtangguyob, ket ni Jehova incabilna ti campilan ti tunggal tao a maibusor iti caduana, ken maibusor iti amin a buyot; ket ti buyot nagtalaw iti adayu unay a cas caadayu iti Bet-sitta nga agpa-Cerera, iti adayu unay a cas iti beddeng ti Abel-mehola, iti asideg ti Tabbat.
Ket dagiti lallaki ti Israel naguommongda a naggapu iti Neftali, ken iti Aser ken amin ti Manases, ket kinamatda ti Madian.
Ket ni Gedeon imbaonna dagiti babaonen iti amin a caturodan ti Efraim, a kinunana, Sumalogcayo a maibusor iti Madian, ket alaenyo cadacuada dagiti dandanum, agingga iti Bet-bara iti Jordan met laeng
Iti casta amin dagiti tattao ti Efraim naguornongda, ket innalada dagiti dandanum, agingga iti Bet-bara iti Jordan met laeng.
Ket innalada dagiti dua a pangpangoloen ti Madian, da Oreb, ken Zeeb; ket pinatayda ni Oreb idiay bato ni Oreb; ket pinatayda ni Zeeb idiay pagpespesan ti uvas ni Zeeb; ket kinamatda ti Madian: ket inyegda ken Gedeon dagiti ol-olo da Oreb, ken ni Zeeb iti ballasiw ti Jordan.
Ket dagiti lallaki ti Efraim kinunada kencuana, Apayapay nga inaramidmo iti casta cadacami, a dinacami inayaban idi napanca nakigubat iti Madian
ket isu rininggorda iti napigsa unay.
Ket isu kinunana cadacuada, Ania ti inaramidco ita a maipadpad cadacayo
Ti panagbanban-a ti Efraim saan aya a nasaysayaat ngem iti panagburas ti Abiezer?
Ti Dios inyawatna ita imayo da Oreb ken ni Zeeb a pangoloen ti Madian; ket ania ti mabalinco nga ipadpad cadacayo
Idin ti pungtotda kencuana kimmapuy, idi nga isu insaona daydi.
Ket ni Gedeon immay idi iti Jordan, ket bimmallasiw, isu, ken dagiti tallogasut a tattao nga adda kencuana, a nabannoganda, nga agcamcamatda pay.
Ket kinunana cadagiti lallaki ti Succot, Agdawatac cadacayo, a mangtedcayo iti dadackel a tintinapay cadagiti tattao a nakicuyog caniac; ta isuda nabannoganda, ket camcamatec da Zeba ken Zalmunna, nga ar-ari ti Madian.
Ket dagiti pangpangoloen ti Succot kinunada, Dagiti im-ima da Zeba ken Zalmunna addadan aya ita imam, tapno mangtedcami coma iti tinapay ita buyotmo?
Ket ni Gedeon kinunana, No casta intono ni Jehova yawatna da Zeba ken Zalmunna iti imac, isunton ngarud ti pananggisgisco ita lasagyo cadagiti sisiit iti let-ang ken cadagiti calcalunay.
Ket simmang-at a napan idiay Penuel, ket insaona cadacuada iti casta met la a kita; ket dagiti tattao ti Penuel insungbatda kencuana ti cas insungbat dagiti lallaki ti Succot.
Ket isu nagsao cadagiti lallaki ti Penuel, a kinunana, Intono agsubliac manen a sitatalna rebbaecto daytoy a torre.
Ita da Zeba ken Zalmunna addada idi idiay Carcor, ken dagiti buybuyotda agraman cadacuada, nga agsangapulo ket lima a ribu a lallaki, amin dagiti natda idi iti amin a buyot dagiti annac a taga daya; ta napasagda idi dagiti sangagasut ket dua pulo a ribu a lallaki a nagtagicampilanda.
Ket ni Gedeon simmang-at iti dalan dagidiay nga agnaed cadagiti toltolda iti daya ti Noba ken ti Jogbea, ket kinabilna ti buyot; ta ti buyot adda idi a natalged.
Ket da Zeba ken Zalmunna nagtarayda; ket kinamatna ida; ket naalana dagiti dua nga ar-ari ti Madian, da Zeba ken Zalmunna, ket riniribucna ti amin a buyot.
Ket ni Gedeon nga anac ni Joas nagsubli a naggapu iti paggugubatan manipud iti sang-atan ti Heres.
Ket nangala iti maysa nga agtutubo a lalaki cadagiti lallaki ti Succot ket nagintuod kencuana: ket impalawagna kencuana dagiti pangpangoloen ti Succot, ken dagiti lallacayna, a pitopuloda ket pito a lallaki.
Ket isu immay cadagiti lallaki ti Succot, ket kinunana, Adtoyda, da Zeba ken Zalmunna, isuda a pinangrabrabacyo caniac idi, a kinunayo, Addadan aya ita imam dagiti im-ima da Zeba ken Zalmunna, tapno mangtedcami coma iti tinapay cadagita lallakim a nabannogan?
Ket innalana dagiti lallacay ti ili, ken dagiti sisiit iti let-ang ken calcalunay, ket cadagitoy ti pinangsursurona cadagiti lallaki ti Succot.
Ket rineb-bana ti torre ti Penuel, ket pinatayna dagiti lallaki ti ili.
Idin isu kinunana cada Zeba ken Zalmunna, 
Ania ti kita ti kinataoda idi dagiti pinapatayyo idiay Tabor
Ket isuda simmungbatda, Cacasda kenca, castada idi dagidi, ti tumunggal maysa immasping cadagiti annac ti maysa nga ari.
Ket isu kinunana, Isuda dagiti cacabsatco, nga annac ni inac: cas ni Jehova agbiag, a no inispalyo coma ida a nagbiag, saancayo coma a papatayen.
Ket kinunana ken Jether nga anacna a lalaki nga inauna, Tumacderca, ket papatayem ida
Ngem ti agtutubo a lalaki dina inasut di campilanna; ta nagbuteng, agsipud ta isu ubing idi.
Idin kinuna da Zeba ken Zalmunna, Tumacderca ala, ket cabilennacami, ta no casano ti lalaki casta met ti ingelna
Ket ni Gedeon timmacder, ket pinatayna da Zeba ken Zalmunna, ket innalana dagiti sinan-bulbulan nga adda cadagiti tengnged dagiti camcamelloda.
Idin dagiti tattao ti Israel kinunada ken Gedeon, Agturayca cadacami, sica, ken ti met anacmo, ken ti anac ti anacmo met; ta sica insalacannacami iti ima ti Madian.
Ket ni Gedeon kinunana cadacuada, Saanacto nga agturay cadacayo, uray ti anacco dinto agturay cadacayo: ni Jehova isu ti agturayto cadacayo.
Ket ni Gedeon kinunana cadacuada, Siac cayatco coma ti agdawat cadacayo, a ti tumunggal maysa cadacayo itedna coma caniac dagiti ar-aritos ti sinamsamna. (Agsipud ta agaritosda iti balitoc, ta Ismaelitasda.)
Ket isuda simmungbatda, Dacami itedminto a sitatallaogod unay ida
Ket nangyaplagda iti maysa a cawes, ket tunggal maysa indissona kencuana dagiti ar-aritos ti samsamna.
Ket ti dagsen dagiti ar-aritos a balitoc a dinawatna isu ti sangaribu ket pito a gasut a siclo a balitoc; malacsid dagiti sinan-bulbulan, ken dagiti bitinbitin, ken pagan-anay a purpura nga addada idi cadagiti ar-ari ti Madian, ken malacsid dagiti cawcawar nga addada idi iti aglicmut cadagiti tengnged dagiti camcamelloda.
Ket ni Gedeon nangaramid cadagidiay iti maysa nga efod, ket isu ti incabilna idiay ilina, a iti met laeng Ofra: ket amin nga Israel nagbalangcantisda idiay a maipuon iti dayta; ket isu idi iti pacaitibcolan ken Gedeon, ken ti balayna.
Iti casta ti Madian naparmec iti saclang dagiti annac ti Israel, ket uray caano dida intangaren ti oloda
Ket naginana ti daga cadagiti uppat a pulo a tawen cadagiti al-aldaw ni Gedeon.
Ket ni Jerobaal nga anac ni Joas napan ket nagnaed iti balayna met laeng.
Ket ni Gedeon addaan idi pitopulo nga annac a naputotda iti bagina; ta addaan idi cadagiti adu nga assawa.
Ket ti camalalana nga adda idiay Siquem, nangipasngay met kencuana iti maysa nga anac a lalaki, ket ni Gedeon ingaladna kencuana a nagan ti Abimelec.
Ket ni Gedeon nga anac ni Joas natay iti naimbag a kinalacay, ket naitabon idiay tanem ni amana a Joas, idiay Ofra dagiti Abiezeritas.
Ket naaramid, idi a ni Gedeon natayen, a dagiti annac ti Israel nagbalicda manen, ken nagbalangcantisda cadagiti Baales, ket incabilda a pannacadiosda ni Baal-berit.
Ket dagiti annac ti Israel dida linagip ni Jehova a Diosda, a nangisalacan cadacuada iti ima dagiti amin a cabusorda iti aglicmut.
Casta met a dida nagaramid iti caasi iti balay ni Jerubaal, nga isu ni Gedeon, a mayalubog iti amin a imbag nga isu imparangna idi iti Israel.
Ket ni Abimelec nga anac a lalaki ni Jerobaal napan idiay Siquem cadagiti cacabsat ni inana, ket nakisao cadacuada, ken iti amin a familia ti balay ti ama ni inana, a kinuna,
Siac agdawatac cadacayo nga isaoyo coma cadagiti pagdengngeg dagiti amin a lallaki ti Siquem, Ania ti nasaysayaat cadacayo, nga amin dagiti annac ni Jerobaal, nga isuda dagiti pitopulo a lallaki, iturayandacayo, wenno ti maymaysa ti agturay cadacayo
lagipenyo met a siac tulangdac, ken lasagdac.
Ket dagiti cacabsat ni inana insaoda iti maipapan kencuana cadagiti pagdengngeg dagiti amin a lallaki ti Siquem amin dagitoy a sasao: ket dagiti pusoda nagayatda a sumurot ken Abimelec; ta kinunada, Isu ti cabsattayo.
Ket isuda nangtedda kencuana iti pitopulo a capisi a pirac a naggapu iti balay ni Baal-berit, cadagidiay ti pinanangdan ni Abimelec cadagiti lallaki nga ubbaw ken nadamsac, a simmurotda kencuana.
Ket isu immay iti balay ni amana idiay Ofra, ket pinatayna dagiti cacabsatna nga annac ni Jerobaal, a pitopulo a lallaki, iti rabaw ti maysa a bato: ngem ni Joatam inaudian nga anac a lalaki ni Jerobaal natda; ta naglemmeng idi.
Ket amin dagiti lallaki ti Siquem naguornongda, ken amin ti balay ni Millo, ket napanda ket inaramidda ni Abimelec nga ari, iti denna ti lugo ti monmon nga adda idi idiay Siquem.
Ket idi nga insaoda ken Jotam, isu napan ket nagtacder iti tapaw ti bantay Gerizim, ket intebbagna ti timecna, imkis, ket kinunana cadacuada, Dumngegcayo caniac lallaki ti Siquem, tapno ti Dios denggennacayo coma.
Dagiti caycayo napanda iti naminsan a tiempo a nangpulot iti maysa nga ari cadacuada; ket kinunada iti oliva, Agarica ala cadacami.
Ngem ti oliva kinunana cadacuada, Bay-ac coma aya ti kinatabac, isu nga gapu caniac isuda agdaydayawda iti Dios ken iti tao, ken innac agam-ampayag iti rabaw dagiti caycayo?
Ket dagiti caycayo kinunada iti higos, Umayca ala, agarica cadacami.
Ngem ti higos kinunana cadacuada, Bay-ac coma aya ti kinasam-itco, ken iti naimbag a bungac, ket innac agam-ampayag iti rabaw dagiti caycayo?
Ket dagiti caycayo kinunada iti uvas, Umayca ala, ket agarica cadacami.
Ket ti uvas kinunana cadacuada, Bay-ac coma aya ti baro nga arac, a liwliwa ti Dios ken dagiti tattao, ket innac agam-ampayag iti rabaw dagiti caycayo?
Idin dagiti caycayo kinunada ken calunay, Umayca ala, ket agarica cadacami.
Ket ti calunay kinunana cadagiti caycayo, No iti kinapudnona pulotandac nga agari cadacayo, umaycayo ngarud ket agtaleccayo iti linongco; ket no saan, rumuar coma ti apuy nga aggapu iti calunay a mangrunaw cadagiti cedro ti Libano.
Gapuna a no dacayo nangaramidcayo iti kinapudno ken kinalinteg, iti daydiay a nangaramidanyo ken Abimelec nga ari, ket no dacayo nagaramidcayo ti imbag ken Jerobaal ken iti balayna, ken no inaramidyo kencuana ti mayannatop cadagiti ar-aramid dagiti im-imana;
(Ta ni amac nakibacal idi gapu cadacayo, ket impeggadna ti biagna, ket insalacannacayo iti ima ti Madian:
Ket dacayo timmacdercayo ita a maibusor iti balay ni amac iti daytoy nga aldaw, ket pinapatayyo dagiti annacna, a pitopulo a lallaki, iti rabaw ti maysa a bato, ket inaramidyo ni Abimelec nga anac ti tagabuna a babai, nga ari dagiti lallaki ti Siquem, ta isu ti cabsatyo);
No dacayo ngarud nagaramidcayo iti kinapudno ken kinalinteg ken ni Jerobaal ken iti balayna iti daytoy nga aldaw, agragsaccayo coma ken Abimelec, ket isu met agragsac coma cadacayo:
Ngem no saan, rummuar coma ti apuy nga aggapu ken Abimelec a mangrunaw coma cadagiti lallaki ti Siquem, ken iti balay ni Millo; ket rumuar coma ti apuy nga aggapu cadagiti lallaki ti Siquem ken iti balay ni Millo nga mangrunaw ken Abimelec.
Ket ni Jotam nagtaray, ket nagtalaw, ket napan idiay Beer, ket nagtaeng sadiay a gapu iti butengna ken Abimelec a cabsatna.
Ket ni Abimelec isu idi ti pangulo iti Israel bayat ti tallo a tawen.
Ket ti Dios nangibaon iti maysa nga espiritu a dakes iti baet da Abimelec ken cadagiti lallaki ti Siquem; ket dagiti lallaki ti Siquem nagaramidda a sililiput ken Abimelec.
Tapno ti pannacaranggas dagiti pitopulo nga annac ni Jerobaal umay coma, tapno dagiti darada a maisaad coma ken Abimelec a cabsatda, a namapatay cadacuada, ken cadagiti lallaki ti Siquem, a namapigsa cadagiti im-imana a namapatay cadagiti cacabsatna.
Ket dagiti lallaki ti Siquem nangicabilda kencuana cadagiti agsansaneb cadagiti taptapaw dagiti banbantay, ket inagawanda amin dagiti immay iti daydiay a dalan iti dennada: ket isu naisao idi ken ni Abimelec.
Ket ni Gaal nga anac a lalaki ni Ebed immay a caduana dagiti cacabsatna, ket napanda iti Siquem; ket dagiti lallaki ti Siquem nakipinnatalgedda kencuana.
Ket isuda rimmuarda iti away, ket nagburasda cadagiti cauv-uvasanda, ket pinespesda dagiti uv-uvas, ket nagaramidda iti rambac, ket simrecda iti balay ti diosda, ket nanganda ken imminumda, ket inlunodda ni Abimelec.
Ket ni Gaal nga anac ni Ebed kinunana, Siasino ni Abimelec, ket asino ti Siquem tapno datayo agservitayo coma kencuana
saan nga isu ti anac ni Jerobaal
ket ni Zebul saan nga isu ti catulonganna
agservitayo cadagiti lallaki ni Hemor nga ama ni Siquem: ngem apayapay a rebbengtayo coma ti agservi kencuana?
Ket amangan coma no daytoy nga ili adda coma iti babaen ti imac
iti casta siac pagalisec coma ni Abimelec
Ket kinunana ken Abimelec: Nayunam ta buyotmo, ket rumuarca.
Ket idi a ni Zebul nga agturay iti ili nangngegna dagiti sasao ni Gaal nga anac ni Ebed, simged ti pungtotna.
Ket isu nangibaon a sisisicap unay cadagiti babaonen ken Abimelec; a kinunana, Adtoy ni Gaal nga anac ni Ebed ken dagiti cacabsatna immayda iti Siquem; ket, adtoy, isuda pilitenda ti ili a makigubat a maibusor kenca.
Gapuna ita tumacderca iti rabii, sica ken dagiti tattao nga adda kenca, ket agsanebcayo idiay away:
Ket isunto nga iti bigat, apaman a lumgac ti init, sica tumacdercanto a masapa, ket duclusemto ti ili; ket, adtoy, intono isu ken dagiti tattao nga addada kencuana rumuardanto a maibusor kenca, isunton ti panangaramidmo cadacuada ti cas masaracamto a panggundawayan.
Ket ni Abimelec timmacder, ken amin dagiti tattao nga adda kencuana, iti rabii, ket nagsanebda a maibusor iti Siquem iti nagcapat a cabuyotan.
Ket ni Gaal nga anac ni Ebed rimmuar, nagtacder iti pagsercan ti ruangan ti ili: ket ni Abimelec timmacder, ken dagiti tattao nga adda kencuana, a naggapuda iti nagsanebanda.
Ket idi a ni Gaal nakitana dagiti tattao, kinunana ken Zebul, Kitaem, addada tattao nga agsalog manipud iti tapaw dagiti banbantay
Ket ni Zebul kinunana kencuana, Sica makitam ti aniniwan dagiti banbantay a cas la isuda dagiti tattao.
Ket ni Gaal nagsao manen ken kinunana, Kitaem, dagiti tattao sumalogda iti nagtengngaan ti daga, ket maysa a capangen umay iti dalan ti lugo ni Meonenim.
Ket ni Zebul kinunana kencuana, Ayanna ita ti ngiwatmo, a kinunam, Siasino ni Abimelec, tapno agservitayo kencuana
daytoy saan aya nga isu ti ili a linaismo
ita, agdawatac, rumuarca ket makibacalca kencuana.
Ket ni Gaal rimmuar iti sango dagiti lallaki ti Siquem ket nakibacal ken Abimelec.
Ket ni Abimelec isu kinamatna, ket isu nagtaray iti saclangna, ket aduda dagiti napasag a nasugsugat agingga iti pagsercan ti ruangan.
Ket ni Abimelec nagnaed idiay Aruma: ket ni Zebul pinagtalaona ni Gaal ken dagiti cacabsatna, tapno dida agnaed coma idiay Siquem.
Ket naaramid iti sumuno nga aldaw, a dagiti tattao rimmuarda idi iti away; ket naibaga ken Abimelec.
Ket isu innalana dagiti tattao, biningbingayna ida iti nagcatlo cabuyotan, ket nagsaneb iti away; ket kimmita, ket, adtoy, dagiti tattao a nagruarda iti ili; ket timmacder a maibusor cadacuada, ket kinabilna ida.
Ket ni Abimelec, ken dagiti buybuyot nga adda idi kencuana, dimmuclosda, ket nagtacderda iti pagsercan ti ruangan ti ili: ken dagiti dua a buybuyot dimmuclosda amin dagiti adda iti away, ket kinabilda ida.
Ni Abimelec ginubatna ti ili amin daydi nga aldaw; ket innalana ti ili, ket pinatayna dagiti tattao nga adda kencuana: ket rineb-bana ti ili, ket isu minulaanna iti asin.
Ket idinto a dagiti amin a tattao ti torre ti Siquem nangngegda dayta, simrecda iti sarikedked ti balay ni dios Berit.
Ket naibaga ken Abimelec nga amin dagiti tattao ti torre ti Siquem addada a naurnong.
Ket ni Abimelec simmang-at iti bantay Zalmon, isu ken amin a tattao nga adda kencuana; ket ni Abimelec nangiggem iti maysa nga wasay iti imana, ket nangpucan iti sanga cadagiti caycayo, ket innalana, ket isu ti imparabawna ti abagana: ket kinunana cadagiti tattao nga adda kencuana
Ti makitayo caniac nga aramidec, aramidenyo iti masingdat, cas ti inaramidco.
Ket iti castoy amin dagiti tattao pimmucanda met tunggal tao iti sangana, ket sinurotda ni Abimelec, ket isu incabilda iti sidiran ti sarikedked; ket cadagidiay pinuuranda ti sarikedked; iti casta amin dagiti tattao ti torre ti Siquem natayda met, agsangaribuda a lallaki ken babbai.
Sa napan ni Abimelec idiay Tebes, ket nagpacarso a maibusor iti Tebes, ket isu innalana.
Ngem iti uneg ti ili adda maysa a torre a natibker, ket idiay ti nagcamangan amin dagiti lallaki ken babbai, ken amin dagiti adda iti ili, ket impupucda dagiti bagbagida met laeng, ket immulida iti pangatepan ti torre.
Ket ni Abimelec immay iti torre, ket isu ginubatna a dimmanun iti ruangan ti torre tapno isu pasgedanna iti apuy.
Ket maysa a babai intupacna ti akinrabaw a bukel ti gilingan iti olo ni Abimelec, ket nabuong ti bangabangana.
Idin isu inayabanna iti nasingdat ti agtutubo a lalaki nga agaw-awit iti igamna, ket kinunana kencuana, asutem ta campilanmo, ket papatayennac, tapno dagiti tattao dida coma cunaen iti maipapan caniac, Maysa a babai ti namapatay kencuana
Ket daytoy nga agtutubo isu sinalpotna, ket natay.
Ket dagiti tattao ti Israel idinto a nakitada a natay ni Abimelec, pimmanawda tunggal maysa a napan iti lugarna.
Iti casta ti Dios sinupapacanna ti kinadakes ni Abimelec, nga inaramidna ken amana, iti panangpapatayna cadagiti pitopulo a cacabsatna.
Ket amin a kinadakes dagiti tattao ti Siquem sinupapacan ti Dios cadagiti ol-oloda: ket ti panangilunod ni Jotham nga anac ni Jerobaal immay idi cadacuada.
Ket iti calpasan ni Abimelec timmacder ni Tola nga anac a lalaki ni Pua, nga anac a lalaki ni Dodo, a lalaki ti Issacar, a mangisalacan iti Israel; isu nga agnaed idi idiay Samir iti caturodan ti Efraim.
Ket isu inocomanna ti Israel bayat ti duapulo ket tallo a tawen, ket natay, ket naitabon idiay Samir.
Iti calpasanna timmacder ni Jair a Galaadita; nga inocomanna ti Israel bayat ti duapulo ket dua a tawen.
Ket isu addaan idi cadagiti tallopulo nga annac a lallaki nga agsacayda cadagiti tallopulo nga as-asno nga urbon, ket addaanda cadagiti tallopulo nga il-ili, isuda a nanaganda idi cadagiti Havvot-jair agingga iti daytoy nga aldaw, nga addada idiay daga ti Galaad.
Ket ni Jair natay ket naitabon idiay Camon.
Ket dagiti annac ti Israel inaramidda manen daydi a dakes iti imatang ni Jehova, ket nagservida cadagiti Baales, ken ni Astarot, ken cadagiti didios ti Siria, ken cadagiti didios ti Sidon, ken cadagiti didios ti Moab, ken cadagiti didios dagiti annac ni Ammon, ken cadagiti didios dagiti Filisteos; ket indianda ni Jehova; ket dida nagservi idi kencuana.
Ket ti pungtot ni Jehova simged a maibusor iti Israel, ket inlacona ida cadagiti ima dagiti Filisteos, ken iti ima dagiti annac ni Ammon.
Ket isuda kiniburda ken pinarigatda dagiti annac ti Israel cadagidi a tawen: iti sangapulo ket walo a tawen pinarigatda amin dagiti annac ti Israel nga addada idi iti baliw ti Jordan idiay daga ti Amorreo, nga isu ti adda idiay Galaad.
Ket dagiti annac ni Ammon bimmallasiwda iti Jordan tapno gubatenda idi ti Juda, ken iti Benjamin, ken iti balay ni Efraim; iti casta ti Israel isu idi ti natutuoc unay.
Ket dagiti annac ti Israel immasugda idi ken Jehova, a kinunada, Dacami nagbasolcami iti maicaniwas kenca, agsipud ta indianmi idi ti Diosmi, ket nagservicami idi cadagiti Baales.
Ket ni Jehova kinunana cadagiti annac ti Israel, Saan a siac idi ti nangisalacan cadacayo cadagiti Egipcios, ken cadagiti Amorreo, cadagiti annac ni Ammon, ken cadagiti Filisteos?
Dagiti Sidonio met, ken dagiti Amalecitas, ken dagiti Maonitas pinarigatdacayo, ket dacayo immasugcayo caniac, ket insalacancayo idi iti imada?
Ngem dacayo indiandac, ket nagservicayo cadagiti sabsabali a didios: gapuna a siac dicayo isalacanen.
Incayo ket umasugcayo cadagiti didios a piniliyo; isuda coma ti mangispal cadacayo iti tiempo ti rigatyo.
Ket dagiti annac ti Israel kinunada ken Jehova, Dacami nacabasolcami: aramidem cadacami ti pagarupem a naimbag; isuna laeng a dawatenmi kenca nga isalacannacami, ita nga aldaw.
Ket iniccatda dagiti sabsabali a didios manipud iti tengngada, ket nagservida ken Jehova; ket ti cararuana napaliday gapu iti kina-ay-ay-ay ti Israel.
Idin dagiti annac ni Ammon naguornongda, nagpacarsoda idiay Galaad; 
ket naggigimong dagiti annac ti Israel, ket nagpacarsoda idiay Mizpa.
Ket dagiti tattao, a dagiti pangpanguloen ti Galaad kinunada ti maysa ken maysa, Siasinoman a tao ti mayat a mangirugi ti gubat a maibusor cadagiti annac ni Ammon isunto ti pangoloen cadagiti amin nga agnaed iti Galaad.
Ket ni Jefte a Galaadita isu ti tao a mannacabalin ken maingel ket isu anac ti maysa a balangcantis: ket ni Galaad pinutotna idi ni Jefte.
Ket ti asawa ni Galaad nangipasngay met idi kencuana cadagiti annac a lallaki; ket idinto a dagiti annac ti asawana dimmadackelda, pinagtalawda ni Jefte, ket kinunada kencuana, Dicanto agtawid iti balay ni amami; ta sica ti anac ti sabali a babai.
Idin ni Jefte nagtalaw a maipuon cadagiti cacabsatna, ket isu nagtaeng iti daga ti Tob: ket timmiponda ken Jefte dagiti tattao a naubbaw, a nakipagruarda kencuana.
Ket naaramid idi a calpasan ti sumagmamano a tiempo, a dagiti annac ni Ammon nakigubatda a maibusor iti Israel.
Ket idi a casta, nga idi a dagiti annac ni Ammon nakigubatda iti Israel, dagiti lallacay ti Galaad napanda a mangpaawid ken Jefte manipud iti daga ti Tob.
Ket kinunada ken Jefte, Umayca ket sica ti pangolomi, tapno datayo makigubattayo coma cadagiti annac ni Ammon.
Ket ni Jefte kinunana cadagiti lallacay ti Galaad, Didac aya ginura idi, ket pinaruardac iti balay ni amac
ket apayapay umaycayo ita caniac itatta ta dacayo addacayo iti rigat?
Dagiti lallacay ti Galaad kinunada ken ni Jefte, Gapuna dacami agsublicami manen kenca itatta, tapno umayca cumuyog coma cadacami, ket makicabiltayo coma cadagiti annac ni Ammon; ket sicanto ti pangolomi amin nga agnaed idiay Galaad.
Ket ni Jefte kinunana cadagiti lallacay ti Galaad, No dacayo isublidac manen iti balay tapno makibacalac cadagiti annac ni Ammon, ket ni Jehova yawatnanto ida iti saclangco, siacto ti pangoloyo?
Ket dagiti lallacay ti Galaad kinunada ken Jefte, Ni Jehova isunto ti macasacsi cadatayo; pudno unay a mayalubog iti saom casta ti aramidenminto.
Iti casta ni Jefte napan a kimmuyog cadagiti lallacay ti Galaad, ket dagiti tattao isu inaramidda a pangoloda ken agturay cadacuada: ket ni Jefte insaona amin dagiti sasaona iti saclang ni Jehova idiay Mizpa.
Ket ni Jefte nangibaon cadagiti babaonen iti ari cadagiti annac ni Ammon, a kinunana, Ania ti bibiangmo caniac, nga immayca caniac a manggubat a maibusor iti dagac?
Ket ti ari dagiti annac ni Ammon sinungbatanna dagiti imbaon ni Jefte, Agsipud ta ti Israel innalana idi ti dagac, idi simmang-at a naggapu sadi Egipto, manipud iti Arnon agingga iti Jaboc, ken aginggana iti Jordan: gapuna isublina coma manen dagitoy a dagdaga a sicacappia.
Ket ni Jefte nangibaon manen cadagiti babaonen iti ari cadagiti annac ni Ammon;
Ket isu kinunana kencuana, Castoy ti cuna ni Jefte: Ti Israel saan idi a nangala iti daga ti Moab, uray daga dagiti annac ni Ammon;
Ngem idi nga isuda simmang-atda a naggapu sadi Egipto, ket ti Israel naglasat iti let-ang agingga iti Baybay a Nalabaga, ket immay iti Cades;
Idin ti Israel nangibaon cadagiti babaonen iti ari ti Edom, a kinunana, Agdawatac kenca palubosannac, a lumasat iti dagam; ngem ti ari ti Edom saanna ida nga impangag
Ket casta met a nangibaon iti ari ti Moab; ngem nagmadi: ket ti Israel nagtaeng idiay Cades.
Sada linasat ti let-ang, ken linicawda ti daga ti Edom, ken ti daga ti Moab, ket immayda iti bangir a daya ti daga ti Moab, nagpacarsoda iti sabali a bangir ti Arnon; ket isuda saanda idi nga immay iti nagbeddengan ti Moab, agsipud ta ti Arnon isu ti nagbeddengan ti Moab.
Ket ti Israel nangibaon idi cadagiti babaonen ken Sehon nga ari dagiti Amorreo, nga ari ti Hesebon; ket ti Israel kinunana kencuana, Agdawatcami kenca a palubosannacami coma nga aglasat iti dagam agingga iti lugarco.
Ngem ni Sehon saan idi a nagtalec iti Israel a lumasat iti sacupna; no di ket ni Sehon inummongna amin dagiti tattaona, ket nagpacarso idiay Joas, ket nakigubat a maibusor iti Israel.
Ngem ni Jehova a Dios ti Israel inyawatna ni Sehon ken amin dagiti tattaona iti ima ti Israel, ket kinabilda ida, iti casta ti Israel tinagicuana ti amin a daga ti Amorreo, a nagnaed idi idiay a daga.
Ket isuda tinagicuada amin dagiti bedbeddeng dagiti Amorreo, manipud Arnon agingga iti Jaboc, ken manipud iti let-ang agingga iti Jordan.
Gapu ta ni Jehova, a Dios ti Israel, pinagtalaona idi dagiti Amorreo iti sango ti ilina nga Israel, ket sica tagicuaem ida?
Dicanto tagicuaen daydiay a ni Cemos a diosmo itedna kenca a tagicuaem
iti casta ngarud tagicuaenmi amin daydiay a namagtalaoan ni Jehova a Diosmi iti sangoananmi.
Ket sica naimimbagca aya ngem ni Balac nga anac ni Sefor, nga ari ti Moab
isu uray caano, nakisusic aya idi a maibusor iti Israel, wenno uray caano nakigubat aya idi a maibusor cadacuada?
Iti bayat ti panagnaed ti Israel cadagiti tallogasut a tawen, idiay Hesbon ken cadagiti il-ilina, ken idiay Aroer ken cadagiti il-ilina, ken cadagiti amin nga il-ili nga addada iti abay ti Arnon; apayapay dacayo dicayo sinubbot ida iti uneg dayta a tiempo?
Gapuna siac saanac a nacabasol iti maicaniwas kenca, ngem sica agaramidca iti dakes caniac iti pananggubat ta maibusor caniac: ni Jehova nga Ocom, ocomenna ita coma dagiti annac ti Israel ken dagiti annac ni Ammon.
Nupay casta ti ari dagiti annac ni Ammon dina impangag dagiti sasao ni Jefte nga imbaonna kencuana.
Idin ti Espiritu ni Jehova immay ken Jefte, ket naglasat idiay Galaad ken idiay Manases, ken naglasat idiay Mizpa ti Galaad, ken manipud iti Mizpa ti Galaad naglasat agingga cadagiti annac ni Ammon.
Ket ni Jefte nangicari idi ken Jehova iti maysa a cari, ket kinunana, No sica yawatmonto coma iti imac dagiti annac ni Ammon,
No casta isunto, a ti uray siasino nga umay manipud cadagiti ruruangan ti balayco a sumabet caniac, intono agsubliac iti talna nga aggapu cadagiti annac ni Ammon, isunto ti cucua ni Jehova, ket idatonconto kencuana a maipaay iti mapuuran a daton.
Iti casta ni Jefte naglasat agingga cadagiti annac ni Ammon a makigubat cadacuada, ket ni Jehova inyawatna ida iti imana.
Ket kinabilna ida iti dackel a panangpapatay, manipud Aroer agingga iti pacagtengan iti Mennit, a duapulo met laeng nga il-ili, ken agingga iti Abelqueramin
Iti casta dagiti annac ni Ammon naparucmada iti sango dagiti annac ti Israel.
Ket ni Jefte immay iti Mizpa agingga iti balayna; ket adtoy, a ti anacna a babai rimmuar a simmabet kencuana agraman cadagiti panpandereta ken salsala: ket isu idi ti bugbugtong nga anacna, malacsid kencuana isu awananen iti sabali nga anacna, lalaki man wenno babai.
Ket naaramid idi nga isu ti nakitana, rinayabna dagiti pagan-anayna, ket kinunana, Ay, anacco sica pinabassitnac unay,
ket sica ti maysa cadagiti mangdagensen caniac; ta siac linuctac ti ngiwatco idi ken Jehova, ket diac mabalin a babawyen.
Ket isu kinunana kencuana, Amac, no sica linuctam idi ta ngiwatmo ken Jehova; aramidem caniac iti cas rimmuar idi ita ngiwatmo, yantangay ni Jehova inaramidna gapu kenca ti pammales cadagiti cabcabusormo, a dagiti met laeng annac ni Ammon.
Ket isu kinunana ken amana, Bay-am a daytoy a banag maaramid coma caniac: palubosannac coma laeng iti bayat ti dua a bulan, tapno innac coma ket sumalogac coma cadagiti banbantay, ket sangitac coma ti kinavirgenco, siac ken dagiti cadcaduac.
Isu kinunana, Inca, ket isu ti pinalubusana bayat ti dua a bulan, ket isu pimmanaw, isu agraman cadagiti cadcaduana, ket sinangitanna ti kinavirgenna iti tapaw dagiti banbantay.
Ket naaramid idi a nalpas dagiti dua a bulan, nga isu simmubli ken amana, isu inaramidna kencuana ti mayanatop iti carina nga incarina idi: ket di anacna saanna a naam-ammo ti lalaki
Ket adda idi cadawyan idiay Israel,
A dagiti annac a babbai ti Israel mapanda iti tinawentawen a manglaglagip idi anac a babai ni Jefte a Galaadita bayat ti uppat nga aldaw iti macatawen.
Ket dagiti lallaki ti Efraim naguornongda, ket nagnada a nagpaamianan, ket kinunada ken Jefte, Apayapay napanca idi nanggubat a maibusor cadagiti annac ni Ammon, ket dinacami inayaban a cumuyog kenca
dacami pasgedanminto iti apuy ta balaymo iti rabawmo.
Ket ni Jefte kinunana cadacuada, Siac ken dagiti tattaoc addacami idi iti dackel a ringgor cadagiti annac ni Ammon; ket idi nga inayabancayo, dacayo didac inispal iti imada.
Ket idinto a makitac a dacayo didac idi ispalen, siac incabilco ti biagco iti imac, ket immallatiwac a maibusor cadagiti annac ni Ammon, ket ni Jehova inyawatna ida iti imac: apayapay ngarud a simmang-atcayo nga umay caniac iti daytoy nga aldaw, tapno makibacalcayo a maibusor caniac?
Idin ni Jefte inurnongna amin dagiti lallaki ti Galaad, ket nakibacal iti Efraim: ket dagiti lallaki ti Galaad kinabilda ti Efraim ta kinunada, Dacayo dagiti nagtalaw iti Efraim, dacayo Galaaditas, iti tengnga ti Efraim, ken iti tengnga ti Manases.
Ket dagiti Galaaditas innalada dagiti pagballasiwan ti Jordan a maibusor cadagiti Efraimitas
Ket naaramid idi a castoy nga, no ti uray siasino cadagiti nagtalaw iti Efraim kinunana, Palubosandac coma a bumallasiw, dagiti lallaki ti Galaad kinunada kencuana, Sica maysaca nga Efraimita
No isu cunaenna, Saan;
Iti casta isuda kinunada kencuana, Saoem ita, Sibolet: ket isu kinunana, Sibolet, ta isu ti dida nabalin a balicsen iti nalinteg: no casta isu tiniliwda, ket isu pinapatayda cadagiti pagballasiwan ti Jordan, Ket iti daydi a tiempo napasagda iti Efraim dagiti uppat a pulo ket dua a ribu.
Ket ni Jefte inocomanna ti Israel bayat ti innem a tawen
Idin ni Jefte a Galaadita natay, ket naitabon iti maysa cadagiti il-ili ti Galaad.
Iti calpasanna ni Ibzan taga Belen inocomanna ti Israel.
Ket isu addan idi cadagiti tallopulo nga annac a lallaki; ken tallopulo nga annac a babbai nga imbaonna cadagiti sabsabali a luglugar, ket tallopulo nga annac a babbai ti sinapulna a naggapuda cadagiti sabsabali a luglugar nga agpaay cadagiti annacna a lallaki, 
Ket inocomanna ti Israel bayat ti pito a tawen.
Ket ni Ibzan natay, ket naitabon idiay Belen.
Iti calpasanna ni Elon a Zabulonita inocomanna ti Israel, ket nagocom iti Israel bayat ti sangapulo a tawen.
Ket natay ni Elon a Zabulonita, ket isu naitabon idiay Ajalon idiay daga ti Zabulon.
Iti calpasanna ni Abdon nga anac a lalaki ni Hillel a Piratonita inocomanna ti Israel.
Ket isu addaan idi cadagiti uppat a pulo nga annac a lallaki, ken tallopulo nga annac a lallaki dagiti annacna a lallaki, nga agsacayda idi cadagiti pitopulo nga ur-urbon dagiti asno: ket isu inocomanna ti Israel bayat ti walo a tawen.
Ket ni Abdon nga anac ni Hillel a Piratonita natay, ket isu naitabon idiay Piraton iti daga ti Efraim idiay caturodan dagiti Amalecitas.
Ket dagiti annac ti Israel inaramidda manen daydi a dakes iti imatang ni Jehova; ket ni Jehova inyawatna ida iti ima dagiti Filisteos bayat ti uppat a pulo a tawen.
Ket adda idi maysa a lalaki ti Sora, iti familia dagiti Danitas, isu a managan idi ti Manoa; ket ti asawana lupes idi, ket saan a naganac.
Ket ti angel ni Jehova nagparang iti babai, ket kinunana kencuana, Adtoy ita, sica lupesca, ket dica naganac; ngem sica agsicogcanto, ket mangipasngaycanto iti anac a lalaki.
Gapuna ita agdawatac kenca agaluadca ket dica uminum iti arac wenno aniaman a naingel nga inumen, ket dica mangan iti uray aniaman a narugit a banag:
Ta, adtoy, sica agsicogcanto, ket mangipasngaycanto iti maysa nga anac a lalaki; ket ti pangiskis dinto umay iti rabaw ti olona, ta ti ubing isunto ti Nazareo iti Dios manipud iti tian; ket isu rugiannanto nga ispalen ti Israel iti ima dagiti Filisteos.
Idin ti babai immay, ket sinaritana ken asawana, a kinunana, Maysa a lalaki ti Dios immay caniac, ket ti rupana isu idi ti rupa ti maysa nga angel ti Dios, nacakigkigtot unay; ket diac sinaludsud kencuana no taga-ano, uray isu dina imbaga caniac ti naganna.
Ngem isu kinunana caniac, Adtoy, sica mangisicogcanto ken mangipasngaycanto iti maysa nga anac a lalaki; ket ita dica uminum iti arac wenno aniaman a naingel nga inumen, ket dica mangan iti uray ania a narugit; ta ti ubing isunto ti Nazareo iti Dios manipud iti tian agingga iti aldaw ti ipapatayna.
Idin ni Manoa nagdawat ken Jehova, ket kinunana, O, Apo, agdawatac kenca, palubusam coma daydi lalaki ti Dios nga imbaonmo nga umay manen cadacami, ket isuronacami coma no ania ti aramidenminto iti ubing a mayanacto.
Ket ti Dios impangagna ti timec ni Manoa; ket ti angel ti Dios immay manen iti babai idi isu agtutugaw iti away: ngem ni Manoa nga asawana awan idi kencuana.
Ket ti babai nagdaras, ket nagtaray, ket imbagana ken asawana, ket kinunana kencuana, Adtoy, daydi lalaki a nagparang caniac, nga immay caniac idi sabali nga aldaw.
Ket ni Manoa timmacder, ket sinurotna ni asawana, ket immay iti lalaki, ket kinunana kencuana, Sica daydi lalaki a nagsao iti babai
Ket isu kinunana, Siac.
Ket ni Manoa kinunana, Matungpalda coma ita dagiti sasaom: ania ti maibilinto maipapan iti ubing, ken casano ti aramidenminto kencuana?
Ket ti angel ni Jehova kinunana ken Manoa, Ti babai tungpalennanto dagiti amin a banbanag nga imbagac idi kencuana.
Isu saan a mangan iti uray ania nga agtaud iti uvas, dicayo palubusan nga uminum iti arac wenno iti naingel nga inumen, saan a mangan iti uray ania a narugit; amin ti imbilinco kencuana tungpalenna coma.
Ket ni Manoa kinunana iti angel ni Jehova, Agdawatac kenca, palubosannacami coma a mangtactac kenca, tapno agsaganacami coma iti maysa a calding nga urbon nga agpaay kenca.
Ket ti angel ni Jehova kinunana ken Manoa, Uray no tactakennac, diacto mangan iti tinapaymo; ngem no cayatmonto agaramid iti mapuuran a daton, isu ti rebbengmo nga idaton ken Jehova
Ta ni Manoa dina idi am-ammo nga isu ti angel ni Jehova.
Ket ni Manoa kinunana iti angel ni Jehova, Ania aya ti naganmo, tapno, intono dagiti sasaom matungpalda, mabalinminto ti agaramid kenca iti panagdayaw?
Ket ti angel ni Jehova kinunana kencuana, Apayapay saludsudem ti naganco, idinto nga isu ti nacascasdaaw?
Iti casta ni Manoa nangala iti urbon a lalaki a calding agraman daton a macan, ket isu ti indatonna iti rabaw ti maysa a bato ken Jehova; ket ti angel nagaramid iti nacascasdaaw unay; ket ni Manoa ken ni asawana nakitada.
Ta naaramid, nga idi a ti darang agpangato a tumorong iti langit manipud iti altar, ti angel ni Jehova immuli iti darang ti altar, ket ni Manoa ken ni asawana nakitada, ket nagpaclebda iti rabaw ti daga.
Ket ti angel ni Jehova saan a nagparangen cada Manoa ken ni asawana
Idin ni Manoa naawatanna nga isu angel ni Jehova.
Ket kinuna ni Manoa ken ni asawana, Data pudno a mataytanto, ta nakitata ti Dios.
Ket ni asawana kinunana kencuana, No ni Jehova cayatnata coma a papatayen, dina coma awaten cadagiti imata ti daton a mapuuran, ken iti daton a macan, dina coma iparang cadata amin dagitoy a banbanag, uray daytoy a tiempo dina coma ibaga iti casta a banbanag a cas cadagitoy.
Ket ti babai nangipasngay iti maysa nga anac a lalaki, ket isu pinanagananda iti Samson:
ket ti ubing dimmackel, ket isu binendicionan ni Jehova.
Ket ti Espiritu ni Jehova nangrugi a nangtigtignay kencuana idiay Mahanedan, iti nagbaetan ti Sora ken Estaol.
Ket ni Samson simmalog iti Timna, ket nakitana idiay Timna ti maysa a babai nga anac dagiti Filisteos.
Ket simmang-at, ket impalawagna ken amana ken ni inana, ket kinunana, Nacakitaac iti maysa a babai idiay Timna cadagiti annac a babbai dagiti Filisteos: ita ngarud alaenyo nga agpaay caniac nga asawa.
Idin da amana ken inana kinunada kencuana, Uray caanoman awan aya ti maysa a babai cadagiti annac a babbai dagiti cacabsatmo, uray iti amin nga cailiac, tapno inca mangala iti asawa cadagiti annac dagiti Filisteos a di nacugit
Ket ni Samson kinunana ken amana, Isu gunodem cadi nga agpaay caniac; ta isu pinagrayonac unay.
Ngem ni amana ken inana dida naammoan a dayta naggapu ken Jehova; gapu ta isu nagsapul iti pamuspusan a maibusor cadagiti Filisteos
Ta daydi a tiempo dagiti Filisteos agturayda iti Israel.
Idin simmalog da Samson ken ni amana ken ni inana, iti Timna, ket immay iti cauvasan ti Timna: ket, adtoy, ti maysa a bumaro a leon, a naguga a sipupungtot a maibusor kencuana.
Ket ti Espiritu ni Jehova immay a sipipigsa unay kencuana, ket isu pinisangna a cas la iti panangpisangna coma iti urbon a calding; ket isu awanan iti uray aniaman iti imana: ngem dina impacaammo cada amana ken inana daydi nga inaramidna.
Ket isu simmalog ket nakisarita idi babai; ket isu pinagrayona unay ni Samson.
Ket idi calpasan ti dadduma a tiempo nagsubli tapno isu alaenna, ken simmiasi iti dalan tapno kitaenna daydi bangcay ti leon a natay: ket, adtoy, nga adda idi iti bangcay ti leon ti maysa a pangen ti uyocan, ken diro.
Ket isu innalana cadagiti, im-imana, ket nagtuloy iti dalanna, a mangmangan bayat ti ipapanna ket isu nacagteng cada amana ken ni inana, ket intedna cadacuada, ket isuda nanganda: ngem dina imbaga cadacuada nga innalana ti diro iti bangcay ti leon.
Ket ni amana simmalog agingga iti babai: ket ni Samson nangaramid idiay iti maysa a rambac; ta casta ti cadawyanda nga aramiden idi dagiti babbaro.
Ket naaramid, nga idi isu nakitada, nangyegda cadagiti tallopulo a cadcadua tapno addada kencuana.
Ket ni Samson kinunana cadacuada, Palubosandac ita a mangicabil iti maysa a burtia cadacayo: no dacayo mabalinyo nga ipalawag caniac iti uneg dagiti pito nga aldaw ti rambac, ket isu matumpunganyo, no casta mangtedacto cadacayo cadagiti tallopulo a cawcawes a lino ken tallopulo a pagpagan-anay a pagpelles.
Ngem no dacayo isu dicayto mabalin nga ipalawag caniac, dacayo ngarud itdenyonto caniac dagiti tallopulo a cawcawes a lino, ken dagiti tallopulo a pagpagan-anay a pagpelles
Ket isuda kinunada kencuana, Icabilmo ta burtiam, tapno mangngegmi coma.
Ket isu kinunana cadacuada, 
iti cumacaan rimmuar ti canen, 
ket iti napigsa rimmuar ti kinasam-it
Ket isuda dida nabalinan a impalawag daydi burtia bayat ti tallo nga aldaw.
Ket naaramid iti maicapito nga aldaw, nga isuda kinunada iti asawa ni Samson: Ayayoem ni asawam, a mangipalawag coma cadacami iti burtia, ta no saan pasgedandaca iti apuy sica ken iti balay ni amam: inayabandacami tapno papanglawendacami
Ket nagsangit ti asawa ni Samson iti sangona, ket kinunana, Gurguraennac laeng, ket dinac ayaten: ta sica nangicabilca iti maysa a burtia cadagiti annac dagiti cailiac, ket isu dica imbaga caniac
Ket isu kinunana kencuana, Adtoy, isu diac imbaga ken amac uray ken inac, ket ibagacto kenca?
Ket isu nagsangit iti sangona cadagiti pito nga aldaw, ket naaramid iti maicapito nga aldaw, 
nga isu imbagana kencuana, ta isu pinilitna unay; 
ket isu imbagana cadagiti annac dagiti cailianna.
Ania ti nasamsam-it ngem iti diro
Ket ania ti napigpigsa ngem iti maysa a leon
Ket isu kinunana cadacuada,
Ket ti Espiritu ni Jehova immay a sipipigsa unay kencuana, 
ket simmalog idiay Ascalon, 
ket nangcabil cadagiti tallopulo a tattao cadacuada, 
ket innalana ti samsamda, 
ket intedna dagiti pagan-anay a pagpelles cadagidi a nangipalawag iti burtia
Ket ti pungtotna simged, 
ket simmang-at agingga iti balay ni amana.
Ngem ti asawa ni Samson naited iti caduana, 
isu nga inaramatna idi a cas gayyemna.
Ngem naaramid idi iti calpasan ti dadduma a tiempo,
iti tiempo ti panagani ti trigo, 
a ni Samson sinarungcaranna ni asawana a nangicuyog iti maysa nga urbon ti calding, 
ket kinunana, 
Sumrecacto ken asawac iti siledna
Ngem ti ama ti babai isu dina pinalubosan idi a sumrec.
Ket ti ama ti babai kinunana, Iti kinapudnona impagarupco nga isu ginuram unay, gapuna isu intedco iti caduam: ti cabsatna a babai nga inaudi saan aya a napinpintas ngem isu
Isu ti alaem a sunona, agdawatac kenca.
Ket ni Samson kinunana cadacuada, Siac awanto ti basolco iti daytoy a daras cadagiti Filisteos, intono agaramidac cadacuada iti dakes.
Ket ni Samson napan idi ket nangtiliw cadagiti tallogasut a zorra, ket nangala cadagiti al-aluten, ket pinagsisipolna dagiti ipus ken ipus, ket nangicabil iti baet ti tumunggal dua nga ipus iti maysa nga aluten.
Ket idinto a napadarangna dagiti al-aluten, pinalubosanna ida a napan cadagiti sitatacder a trigo dagiti Filisteos, ket inuramna dagiti pinenpen ken sitatacder a trigo, ken casta met dagiti inol-olivaan.
Idin dagiti Filisteos kinunada, Siasino ti nangaramid iti daytoy
Ket isuda kinunada, Ni Samson, a manugang ni Timnateo, ta iniccatna kencuana ni asawana, ket isu intedna iti caduana
Ket dagiti Filisteos immayda, ket pinasgedanda iti apuy daydi asawa ni Samson ken ni amana.
Ket ni Samson kinunana cadacuada, No dacayo agaramidcayo iti casta, pudno nga ibalesconto cadacayo, ket iti calpasanna sumardengacto.
Ket kinabilna ida iti dackel a panangpapatay iti patong ken luppo: ket simmalog ket nagtaeng iti birri ti bato ti Etam.
Idin dagiti Filisteos simmang-atda ket nagpacarsoda idiay Juda, ket nagwarasda agingga iti Lehi.
Ket dagiti lallaki ti Juda, kinunada, Apayapay simmang-atcayo a maibusor cadacami
ket isuda kinunada, Tapno reppetenmi ni Samson simmang-atcami, tapno aramidenmi kencuana iti cas inaramidna cadacami.
Idin dagiti tallo a ribu a lallaki ti Juda simmalogda agingga iti birri ti bato ti Etam, ket kinunada ken Samson, Dica ammo aya a dagiti Filisteos agturayda cadatayo
ania daytoy nga inaramidmo cadatayo
ket isu kinunana cadacuada, Ti cas inaramidda caniac, casta ti inaramidco cadacuada.
Ket kinunada kencuana, Dacami simmalogcami tapno reppetendaca, tapno yawatdaca iti ima dagiti Filisteos
Ket ni Samson kinunana cadacuada, Isapatayo caniac a didacto cabilen.
Ket isuda nagsaoda kencuana, a kinunada, Saan; ngem reppetendacanto a siiirut unay, ket yawatdacanto cadagiti im-imada: ngem pudno a dacami didacanto papatayen
Ket isu rineppetda cadagiti dua a babbaro a tali, ket isu inyegda a naggapu iti bato.
Idinto nga isu immay agingga iti Lehi, dagiti Filisteos dimmir-ida idi a simmabetda kencuana: ket ti Espiritu ni Jehova immay a sipipigsa unay kencuana, ket dagiti taltali nga adda cadagiti tackiagna nagbalinda a cas lino, a mapuuran iti apuy, ket dagiti parparaotna nagtinnagda nanipud cadagiti imana.
Ket isu nacasarac iti maysa a sadiwa a tulang ti sangi ti asno, ket inyunnatna iti madaras ti imana, ket innalana, ket isu ti pinangcabilna cadagiti sangaribu a lallaki.
Ket ni Samson kinunana, 
iti maysa a tulang ti sangi ti asno, ginabgabsuon iti rabaw ti ginabgabsuon
Iti maysa a tulang ti sangi ti asno isu ti pinangcabilco cadagiti sangaribu a lallaki.
Ket naaramid, idi a nagibusanna ti panagsaona, nga impuruacna daydi tulang ti sangi, nanipud iti imana ket daydiay a disso nanaganan idi iti Ramat-lehi.
Ket isu nagwaw unay idi, ket immasug ken Jehova, ket kinunana, Sica intedmo daytoy dackel a pannacaisalacan a gapu iti ima ti adipenmo; ket ita matayacto iti waw, ket matnagacto iti ima dagiti di nacugit.
Ngem ti Dios linuctanna ti naliccucong a disso nga adda idiay Lehi, ket idiay rimmuar ti danum; ket idi isu nacainum, ti espirituna immay manen, ket pimmigsa: gapuna a napanaganan iti Enhaccore, isu nga adda idiay Lehi, agingga ita nga aldaw.
Ket isu inocomanna ti Israel cadagiti al-aldaw dagiti Filisteos bayat ti duapulo a tawen.
Ket ni Samson napan idi idiay Gaza, ket nakitana sadiay iti maysa a babai a balangcantis, ket simrec kencuana.
Ket naisao cadagiti Gazitas, a nacuna, Ni Samson nacaay ditoy
Ket isu linacubda, ket isu sinanebda a nagpatnag iti daydi a rabii iti ruangan ti ili; ket adda a naulimec bayat iti daydi a rabii, a cuncunada, Bayantayo agingga iti agbannawag iti bigat, ket sa isu papatayentayo.
Ket ngem ni Samson nagidda agingga iti tengnga ti rabii
Ket iti tengnga ti rabii bimmangon, ket iniggamanna dagiti rikep ti ruangan ti ili, ken dagiti dua a bautecna, ket pinarutna ida, ti balunet ken ti amin, ket binaclayna ida, ket impanna ida iti tapaw ti bantay nga adda iti sango ti Hebron.
Naaramid idi iti calpasanna, nga isu nagayat iti maysa a babai idiay lobong ti Sorec, a ti naganna Dalila.
Ket dagiti appoen dagiti Filisteos simmang-atda kencuana, ket kinunada kencuana, Isu ayayoem, ket kitaem no sadino ti yan ti pigsana a dackel unay, ken iti ania a pamuspusan ti pacabalinanmi coma a mangaladag a maibusor kencuana, tapno isu reppetenmi coma tapno isu tutuokenmi, ket mangtedcaminto kenca ti tumunggal maysa cadacami iti sangaribu ket sangagasut a capisi ti pirac.
Ket ni Dalila kinunana ken Samson, Agdawatac kenca, ibagam caniac, no ania ti ayan ta pigsam a dackel unay, ken iti ania ti pacabalinam a mareppetto coma tapno pangtutooc kenca.
Ket ni Samson kinunana kencuana, No reppetendacto cadagiti pito a lapnit a nalangto nga uray caano saan a napagango, no casta cumapuyacto, ket agbalinacto a cas iti sabali a tao.
Ket dagiti appoen dagiti Filisteos nangyegda kencuana cadagiti pito a laplapnit a nalangto a saan a napagango, ket isuda dagiti pinangreppetna kencuana.
Ket isu addaan idi cadagiti agsaneb a nagyanda iti maysa a naun-uneg a siled
Ket isu kinunana kencuana, Samson, dagiti Filisteo addada ita dennam
Ket isu ginursotna dagiti laplapnit, a cas la iti maysa a calabag ti lungtot magsat no sagiden ti apuy
Iti casta ti pigsana saan idi a naammoan.
Ket ni Dalila kinunana ken Samson, Adtoy, sica rinabrabacnac, ket nagsaoca caniac cadagiti ul-ulbod: agdawatac kenca ibagam ita caniac, no ania ti pacabalinam a mareppetto coma.
Ket isu kinunana kencuana, No reppetendacto cadagiti babbaro a taltali isuda nga awan idi ti naar-aramid nga aramid, no casta cumapuyacto, ket agbalinacto a cas iti sabali a tao.
Iti casta ni Dalila nangala cadagiti babbaro a taltali, ket isuda dagiti pinangreppetna kencuana, ket kinunana kencuana, Samson, dagiti Filisteos addada ita dennam
Ket dagiti agsaneb addada idi iti maysa a naun-uneg a siled
Ket isu ginursotna ida cadagiti takiagna a casda la maysa a sagut.
Ket ni Dalila kinunana ken Samson, Agingga ita sica rabrabakennac, ken imbagam caniac dagiti ul-ulbod: ibagam ita no ania ti pacabalinam a mareppetto coma
Ket isu kinunana kencuana
No mangyabelca cadagiti pito calabag a buoc ti oloc iti abel.
Ket isu inlanzana iti pasoc, ket kinunana kencuana, Samson, dagiti Filisteos, addada ita dennam
Ket isu nagriing iti turogna, ket pinarotna ti pasoc ti pagab-lan ken ti abel.
Ket isu kinunana kencuana, Casano ti pannacabalinmo nga agcuna, Siac agayatac kenca, no dayta pusom awan caniac
sica rinabrabacnac iti namitlo a daras, ket dica imbaga caniac no sadino ti ayan ta pigsam a dackel unay.
Ket naaramid idi, nga idinto nga isu pinairutanna iti tumunggal aldaw cadagiti sasaona, ket isu inuyotanna, a ti cararuana nariribuc agingga ken patay.
Ket isu imbagana kencuana amin a pusona, ket kinunana kencuana, Ti pangiskis saan idi nga imay iti rabaw ti oloc; ta siac idi ti maysa a Nazareo ti Dios nanipud iti tian ni inac: no mapukisanac coma, iti casta pumanawton caniac ti bilegco, ket agcapuyacto, ket agbalinacto a cas iti uray siasino a sabali a tao.
Ket idinto a nakita ni Dalila nga isu imbagana amin a pusona, nagbaon ket inayabanna dagiti appoen dagiti Filisteos, a kinunana, Sumang-atcayo iti daytoy a daras, ta isu imbagana caniac amin a pusona
Idin dagiti appoen dagiti Filisteos simmang-atda kencuana, ket iniggamanda nga inyeg ti cuarta.
Ket isu pinaturogna idi iti rabaw dagiti tumengna; ket nangayab iti maysa a tao, ket kiniskisanna dagiti pito a parpargayen iti olona; ket isu rinugianna ti nangparigat kencuana, ket ti pigsana pimmanaw kencuana.
Ket isu kinunana kencuana, Samson, dagiti Filisteos addada iti dennam
Ket isu nagriing iti turogna, ket kinunana, Siac lumsotacto a cas cadagiti dadduma a tiempo, ket macalapsutacto
Ngem dina amammo a ni Jehova immadayu idi kencuana.
Ngem dagiti Filisteos isu tiniliwda, ket sinuatda dagiti matana; ket isu insalogda idiay Gaza, ket isu pinarautanda cadagiti cawcawar a suer; ket isu naggilgiling idiay pagbaludan.
Nupay casta ti buoc ti olona nangrugi idi a tumobo manen, iti calpasan ti pannacapukisna.
Ket dagiti appoen dagiti Filisteos naguommongda a mangyawat iti dackel a daton ken Dagon a diosda, ken agragragsacda; ta kinuncunada, Ti diostayo inyawatna iti imatayo ni Samson a cabusortayo.
Ket idi a dagiti tattao isu nakitada, dinayawda ti diosda, ta kinuncunada, Ti diostayo inyawatna cadagiti im-imatayo ni Samson a cabusortayo, ken ti managdadael iti dagatayo, isu a nangpapatay idi cadagiti adu cadatayo.
Ket naaramid, nga idinto a dagiti puspusoda addada idi a siraragsac, a kinunada, Ayabanyo ni Samson, tapno agaramid cadatayo iti ay-ayam
Ket inayabanda ni Samson iti pagbaludan; ket nagaramid iti ay-ayam iti saclangda
Ket insaadda iti nagbabaetan dagiti ad-adigi.
Ket ni Samson kinunana idi ubing a nangkibin iti imana
Anusannac ta macarawac coma dagiti ad-adigi isuda a nagsaadan ti balay, tapno agsadagac coma cadacuada.
Ket ti balay adda idi a napno cadagiti lallaki ken babbai; ket amin dagiti appoen dagiti Filisteos addada idi sadiay; ket iti rabaw ti pangatepan adda idi tallo a ribu a lallaki ken babbai, nga agbuybuyada iti bayat a ni Samson nagaramid iti ay-ayam.
Ket ni Samson immasug ken Jehova, ket kinunana, O Apo Jehova agdawatac kenca, lagipennac, ket papigsaennac, agdawatac kenca, iti daytoy laeng a canito, O Dios, tapno maminpinsan a balsec coma dagiti Filisteos iti maipanggep cadagitoy dua a matac.
Ket ni Samson kinapetna dagiti dua a nagtengnga nga ad-adigi nga iti rabawda nagsaadan ti balay, ket nagsadag cadacuada, iti maysa ti imana a canawan, ket iti sabali ti imana a catigid.
Ket ni Samson kinunana, Bay-annac a matay agraman cadagiti Filisteos
Ket isu inbuaritna agraman ti amin a pigsana, ket ti balay narba iti rabaw dagiti appoen, ken iti rabaw dagiti amin a tattao nga addada idi kencuana
Iti casta dagiti natnatay nga isu pinapatayna idi pannacatayna adaduda ngem cadagiti pinapatayna idi panagbiagna.
Idin dagiti cacabsatna ken amin ti balay ni amana simmalogda, ket innalada ket isu insang-atda, ken intanemda iti nagbaetan ti Sora ken Estaol iti pagtaneman ni Manoa nga amana
Ket isu inocomanna ti Israel bayat ti duapulo a tawen.
Adda idi maysa a lalaki idiay caturodan ti Efraim, a ti naganna Mica.
Ket kinunana ken inana, Dagiti sangaribu ket sangagasut a capisi ti pirac, a naala idi kenca, a gapu cadacuada nagilunodca, ket insaom met cadagiti pagdengngegco adtoy, ti pirac adda caniac; isu innalac idi
Idin ni inana kinunana, Bendicionan coma ni Jehova ti anacco.
Ket isu insublina ken inana dagiti sangaribu ket sangagasut a capisi ti pirac; ket ni inana kinunana, Pudno idatonco daytoy a pirac ken Jehova manipud iti imac nga agpaay iti anacco, tapno mangaramid coma iti ladawan a kinitikitan ken sinocog; gapuna isu isublicto ita kenca.
Ket idi nga insublina ken inana dagiti pirac, ni inana nangala iti dua gasut a capisi ti pirac, ket isu intedna ida iti agtuntunaw, ket nangaramid cadagidiay iti maysa a ladawan a kinitikitan ken sinocog; ket adda idi idiay balay ni Mica.
Ket ni lalaki a Mica addaan idi iti balay dagiti didios: ket nagaramid iti maysa nga efod, ken terafim, ket kinonsagrarna ti maysa cadagiti annacna a lalaki, a nagbalin a padina.
Cadagidiay nga al-aldaw awan idi ti ari iti Israel: ti tumunggal maysa a tao aramidenna idi daydi a nalinteg iti matana met laeng.
Ket adda idi maysa nga agtutubo a lalaki a taga Belen ti Juda, iti familia ni Juda, nga isu Levita; ket naggangannaet sadiay.
Ket ti agtutubo a lalaki pimmanaw idi iti Belen nga ili ti Juda, tapno aggangannaet iti sadinoman a pacasaracanna iti lugar; ket isu immay iti caturodan ti Efraim iti balay ni Mica, idi nga isu nagpagpagna.
Ket ni Mica kinunana kencuana, Sadino ti naggapuam
Ket isu kinunana kencuana, siac Levitaac a taga Belen ti Juda, ket innac aggangannaet iti sadinoman a pacasaracac iti lugar.
Ket ni Mica kinunana kencuana, Makipagtaengca caniac, ket sicanto ti amac ken padi; ket siac mangtedacto kenca iti sangapulo a capisi ti pirac iti macatawen, ken iti pagan-anay a pagpelles, ken iti taraonmo
Iti casta ti Levita simrec.
Ket ti Levita napnec iti pannakinaedna iti daydi a tao; ket daydi agtutubo a lalaki cas la maysa cadagiti annacna kencuana.
Ket ni Mica kinonsagrarna ti Levita, ket daydi nga agtutubo a lalaki nagbalin a padina, ket nagnaed idiay balay ni Mica.
Idin ni Mica kinunana, Ita ammoc a ni Jehova agaramidto caniac iti imbag, agsipud ta addaanac iti maysa a Levita a padi.
Cadagidi nga al-aldaw awan idi ti ari iti Israel: ket cadagidi nga al-aldaw ti caputotan dagiti Danitas agsapsapulda idi iti maysa a tawid tapno pagtaengan; ta agingga iti daydi nga aldaw ti tawidda saan pay a naipaay cadacuada iti tengnga dagiti capcaputotan ti Israel.
Ket dagiti annac ni Dan imbaonda a naggapu iti familiada dagiti lima a lallaki a naggapuda iti amin a bilang, lallaki a mamaingel, a naggapuda iti Saraa, ken Estaol, tapno siimenda ken sukimatenda coma a naimbag ti daga; ket kinunada cadacuada, Incayo, ket siimenyo ti daga
Ket isuda immayda iti caturodan ti Efraim agingga iti balay ni Mica, ket nagdagusda idiay.
Idi addada iti asideg ti balay ni Mica, nalasinda ti timec daydi agtutubo a lalaki a Levita; ket dimmagasda idiay, ket isuda kinunada kencuana, Asino ti nangyeg kenca ditoy
ket ania ti aramidem ditoy a lugar
ket ania ti adda kenca ditoy?
Ket isu kinunana cadacuada, Iti castoy ken castoy ti nangaramidan caniac ni Mica, ket tinangdanannac, ket nagbalinac a padina.
Ket kinunada kencuana, Agdawatcami kenca Umumanca man iti patigmaan ti Dios, tapno maammoanmi coma no iti dalanmi nga papanammi narang-ayto.
Ket ti padi kinunana cadacuada, Incayo a sitatalna; iti saclang ni Jehova isu ti dalanyo iti papananyo.
Idin dagiti lima a lallaki pimmanawda, ket immayda iti Lais, ket nakitada dagiti tattao, nga addada idi kencuana, nga isuda agtaengda iti kinatalged, a mayalubog iti cadawyan dagiti Sidonio, natalnada ken natalgedda; ta sadiay awan ti uray asino nga adda iti daga, nga addaan iti kinaturay, a mangicabil coma cadacuada iti bain iti uray ania, ket isuda adayuda idi cadagiti Sidonio, ket saanda a makibibiang idi iti uray siasino a tao.
Ket isuda immayda cadagiti cacabsatda idiay Sora ken Estaol: ket dagiti cacabsatda kinunada cadacuada, Ania ti cunayo?
Ket isuda kinunada, Tumacdercayo, ket sumang-attayo a maibusor cadacuada; ta nakitami ti daga, ket adtoy, isu namayengmeng unay
Ket dacayo agtalnacayo dicayo agmayamay ala a mapan ken sumrec iti panagtagicua iti daga.
Intono dacayo, umaycayto iti maysa nga ili a natalged, ket ti daga isu ti nalawa; ta ti Dios inyawatna ita imayo, maysa a lugar a sadiay awan masapsapul iti uray ania nga adda iti lubong.
Ket rimmuarda manipud sadiay iti familia dagiti Danitas a naggapu iti Sora ken Estaol, dagiti innem a gasut a lallaki a nangibarikesda cadagiti ig-igam ti gubat.
Ket simmang-atda, ket nagpacarsoda idiay Kiryat-jearim sadi Juda: gapuna a ninaganda daydiay a lugar iti Mahane-dan agingga iti daytoy nga aldaw; adtoy, adda iti licudan ti Kiryat-jearim.
Ket immalatiwda manipud sadiay agingga iti caturodan ti Efraim, ket immayda iti balay ni Mica.
Idin simmungbat dagiti lima a lallaki, a napan idi nagsiim iti ili a Lais, ket kinunada cadagiti cacabsatda, Ammoyo a cadagitoy a balbalay adda efod, ken terafim, ken ladawan a kinitikitan ken ladawan a sinocog
gapuna a panunotenyo no ania ti aramidenyo coma.
Ket isuda dimmagasda kencuana, ket immayda iti balay daydi agtutubo a Levita, iti balay met laeng ni Mica, ket sinaludsudda kencuana iti maipapan iti casasaadna.
Ket dagiti innem a gasut a tattao a nagibarikes cadagiti ig-igam ti gubat, nga isuda dagiti annac ni Dan, sitatacderda idi iti pagsercan ti ruangan.
Ket dagidi lima a lallaki, a napan idi nangsiim iti daga immulida, ket immayda idiay, ket innalada ti ladawan a kinitikitan, ken ti efod, ken ti terafim, ken ti ladawan a sinocog: ket ti padi nagtacder iti pagsercan ti ruangan agraman dagiti innem a gasut a lallaki a nangibarikes cadagiti igigam ti gubat.
Ket idi a dagitoy simrecda iti balay ni Mica, ket napanda innala ti ladawan a kinitikitan, ti efod, ken ti terafim, ken ti ladawan a sinocog, ti padi kinunana cadacuada, Ania ti aramidenyo aya?
Ket isuda kinunada kencuana, Agtalnaca, iyapputmo ta imam ita ngiwatmo, ket makicuyogca cadacami, ket sicanto ti amami ken padi: nasaysayaat aya kenca nga agpadica iti balay ti maymaysa a tao, wenno agpadica iti maysa a caputotan ken familia ti Israel?
Ket ti puso ti padi nagragsac, ket innalana ti efod, ken terafim, ken ti ladawan a kinitikitan, ket napan iti tengnga dagiti tattao.
Iti casta isuda nagsublida, ket pimmanawda, ket incabilda dagiti babassit nga ubbing ken dagiti an-animal ken dagiti sansanicua iti sangoananda.
Ket idinto nga isuda addada iti adayu bassit manipud iti balay ni Mica, dagiti tattao a nagnaed cadagiti balbalay iti asideg iti balay ni Mica naguornongda, ket kinamacamda dagiti annac ni Dan.
Ket isuda pinuccawanda dagiti annac ni Dan
Ket isuda intaliawda dagiti rupada, ket kinunada ken Mica, Ania ti nadadael kenca nga umayca agraman iti casta a buyot?
Ket isu kinunana, Dacayo innalayo dagiti didiosco nga inaramidco, ken ti padi, ket pimmanawcayo, ket ania pay ti adda caniac
ket casano ngarud ti panagcunayo caniac, Ania ti nadadael kenca?
Ket dagiti annac ni Dan kinunada kencuana, Dica ipangngeg ta timecmo iti tengngami, di la ket ta dagiti lallaki a naglucsaw cabilendacayo, ket madadaelmo dayta biagmo, agraman dagiti bibiag dagiti cabbalaymo.
Ket dagiti annac ni Dan napanda iti dalanda: ket idi a makita ni Mica nga isuda napigsada unay nga agpaay kencuana, nagbaw-ing ket simmubli iti balayna.
Ket isuda innalada daydiay nga inaramid ni Mica, ken ti padi nga adda idi kencuana, ket immayda iti Lais, a maysa nga ili a natalged ken natalna, ket kinabilda ida iti tadem ti campilan, ket pinansgedanda ti ili iti apuy.
Ket awan idi ti mangispal, ta isu adayu idi iti Sidon, Ket isuda dida idi makibibiang iti uray siasinoman a tao; ket adda idi iti lobong nga adda iti abay ti Bet-rehob
Ket isuda binangonda ti ili, ket nagnaedda kencuana.
Ket ginaladanda ti nagan ti ili iti Dan, a mayalubog iti nagan ni Dan nga amada, a nayanac idi ken Israel; nupay ti nagan ti ili idi isu ti Lais idi unana.
Ket dagiti annac ni Dan pinatacderda a maipaay cadacuada met laeng daydi ladawan a kinitikitan; ket ni Jonatan nga anac a lalaki ni Gerson, nga anac a lalaki ni Moises, isu ken dagiti annacna isuda idi dagiti padi iti caputotan dagiti Danitas agingga iti aldaw a pannacacayaw ti daga.
Iti casta isuda pinatacderda nga agpaay cadacuada met laeng daydi ladawan a kinitikitan ni Mica, nga inaramidna idi, iti amin a tiempo a ti balay ti Dios adda idi idiay Silo.
Ket naaramid cadagidi nga al-aldaw, idi awan ti ari iti Israel, nga adda idi maysa a Levita a naggangannaet iti caadayuan a bacras ti caturodan ti Efraim, a nangala nga agpaay kencuana iti babai a camalala idiay Belen ti Juda.
Ket di camalalana nagbalangcantis a maibusor kencuana, ket nagawid nanipud kencuana agingga iti balay ni amana idiay Belen ti Juda, ket adda idi sadiay iti bayat ti uppat a bulan.
Ket ni asawana timmacder, ket napan simmurot kencuana, tapno isu casaona a siemma unay, tapno isu alaenna manen, ket isu addaan maysa nga adipen, ken sanga-paris nga asno: ket ti babai isu inyegna iti balay ni amana: ket idi a ti ama ti balasang isu ti nakitana, nagragsac a simmabet kencuana.
Ket ni catuganganna, nga ama ti balasang isu tinactacna; ket isu nakitaeng kencuana bayat ti tallo nga aldaw; iti casta nanganda ken imminumda, ket nagdagus idiay.
Ket naaramid iti maicapat nga aldaw, nga isuda bimmangonda a nasapa iti bigat, ket isu bimmangon tapno agawid: ket ti ama ti balasang kinunana iti manugangna, Pakirdem ta pusom iti sangcasacmol a tinapay, ket iti calpasanna incayonto iti dalanyo.
Iti casta isuda nagtugawda, ket nanganda ken imminumda, isuda a dua: ket ti ama ti babai kinunana iti lalaki: Siac agdawatac kenca, a maay-ayoca coma iti panagtactacmo iti agpatnag, ket bay-am ta pusom nga agragsac.
Ket ti lalaki timmacder tapno agawid; ngem ni catuganganna isu inuyotanna, ket nagdagus manen idiay.
Ket timmacder a nasapa iti bigat iti maicalima nga aldaw tapno agawid; ngem ti ama ti balasang kinunana, Dawatec kenca pakirdem ta pusom, ket agtactaccayo coma agingga iti panaglikig ti aldaw; ket isuda nanganda, isuda nga agpadpada.
Ket idi a ti lalaki timmacder tapno mapan, isu, ken ti camalalana, ken ti adipenna, ni catuganganna, nga ama ti balasang, kinunana kencuana, Adtoy, a ti aldaw agturong iti rabii, agdawatac cadacayo nga agtactaccayo nga agpatnag: adtoy, ti aldaw aggibus, agdagusca ditoy tapno ta pusom naragsac coma; ket intono bigat gamudenyonto a masapa ti dalanyo, tapno mapanca iti pagtaengan.
Ngem ti lalaki dina kinayat ti nagtactac iti daydi a rabii, no di ket timmacder ket nagawid, ket immay agingga iti sango iti Jebus, (isu met laeng ti Jerusalem): ket addada idi kencuana ti sangca-paris nga asno a sisisilla; adda met kencuana ti camalalana.
Ket idi nga isuda addada iti asideg ti Jebus, ti aldaw nalpasen; ket ti adipen kinunana ken apona, Agdawatac kenca, umayca ket dumagastayo iti daytoy nga ili dagiti Jebuseo, ket agdagustayo coma kencuana.
Ket ni apona kinunana kencuana, Ditayto dumagas iti ili ti gangannaet, a saan a dagiti cucua dagiti annac ti Israel; ngem lumabastayo nga agturong iti Gabaa.
Ket kinunana iti adipenna, Umayca, ket umadanitayo coma iti maysa cadagitoy a luglugar; ket datayo agdagustayo idiay Gabaa, wenno idiay Rama.
Iti casta isuda limmabasda ket napanda iti dalanda; ket ti init limneken cadacuada iti asideg ti Gabaa, a cucua ti Benjamin.
Ket isuda simmiccoda, a mapan agdagus idiay Gabaa: ket isu simrec ket timmugaw iti calzada ti ili, ta awan idi ti tao a nangawat cadacuada iti balayna tapno agdagusda.
Ket, adtoy, ti maysa a lacay immay a naggapu iti trabajo manipud iti away iti malem: ket ti tao taga caturodan ti Efraim idi, ket naggangannaet idiay Gabaa; ngem dagiti tattao idiay a lugar isuda idi dagiti Benjamitas.
Ket isu intangadna dagiti matana, ket nakitana ti agbaliasat a tao iti calzada ti ili; ket ti lacay kinunana, Sadino ti papanam
Ket sadino ti naggapuam?
Ket isu kinunana kencuana, Naglasatcami a naggapu sadi Belen ti Juda agingga iti caadayuan a bacras ti caturodan ti Efraim, ta taga idiayac, ket napanac idi agingga iti Belen ti Juda, ket innac ita iti balay ni Jehova, ket awan ti nangala caniac iti balayna.
Nupay casta adda a padapada garami ken sagana a canen nga agpaay cadagiti asnomi; ken casta met adda tinapay ken arac nga agpaay caniac ken agpaay iti adipenmo a babai, ken agpaay iti agtutubo a lalaki nga adda cadagiti adipenmo: ket awan ti masapul nga uray ania.
Ket ti lacay kinunana, Talna ti adda coma kenca; amin dagiti masapsapulmo maipabiang coma caniac, isuna laeng a dica coma agdagus iti calzada.
Iti casta isu inyegna iti balayna, ket iniccanna iti canen dagiti asnona; ket binuggoanda dagiti sacsacada, ket nanganda ken imminumda.
Ket idi nga isuda pinaragsacda dagiti puspusoda, adtoy, dagiti lallaki ti ili, dadduma a tattao a nacas-ang, linicmutda ti balay, a pampampagenda ti ruangan; nagsaoda iti apoen ti balay, a ti lacay, a cuncunada, Iruarmo ti tao a simrec iti balaymo, tapno isu ti maamammomi coma.
Ket ti tao, nga apoen ti balay rimmuar cadacuada, ket kinunana cadacuada, Saan, cacabsatco, agdawatac cadacayo, dicayo aramiden coma iti casta a kinadakes; ta daytoy a tao simrec iti balayco, dicayo aramiden coma daytoy a kinamauyong.
Adtoy, ditoy adda balasangco a virgen, ken ti camalalana; iruarconto ida ita, ket pagtamedenyo ida, ket aramidenyo cadacuada ti cas pagarupenyo a naimbag: ngem iti daytoy a tao dicayo arimiden coma ti uray ania a kinamauyong.
Ngem dagiti lallaki isu dida kinayat nga impangag: iti casta ti lalaki innalana ti camalalana, ket inruarna cadacuada; ket isu tinignayda, ket nagpalaloda kencuana iti nagpatnag iti daydi a rabii agingga iti bigat: ket idi a ti bigat mangrugi nga agbannawag, isu pinalubosanda a nagawid.
Idin ti babai immay iti panagbannawag ti aldaw, ket napasag iti sango ti ruangan ti balay daydi a tao isu nga ayan idi ni apona, agingga iti naglawag.
Ket ni apona bimmangon iti bigat, linuctanna dagiti ruangan ti balay, ket rimmuar a mapan iti dalanna; ket, adtoy, ti babai a camalalana nga adda idi a napasag iti sango ti ruangan ti balay, a dagiti im-imana naiparabawda iti dapian.
Ket isu kinunana kencuana, Bumangonca, ta intayon; ngem awan ti simmungbat: idin ti lalaki isu ti binangonna nga incabilna iti rabaw ti asnona; ket ti lalaki timmacder, ket napan iti lugarna.
Ket idi nga isu macagteng iti balayna, nangala iti maysa a buneng, ket iniggamanna ti camalalana, ket isu rinangrangcayna, camcameng ken camcameng, a pinagcasangapulona ket dua a capisi, ket pinaipanna ida cadagiti amin a bedbeddeng ti Israel.
Ket naaramid idi a casta, nga amin a nacakita kencuana, kinunada, Awan ti casta nga aramid a naaramid wenno nakita nanipud iti aldaw a dagiti annac ti Israel simmang-atda a naggapu iti daga ti Egipto agingga iti daytoy nga aldaw: Isu panunutenyo, mangalacayo iti patigmaan, ket agsaocayo.
Idin amin dagiti annac ti Israel rimmuarda, ket ti gimong nagurnong a cas maymaysa a tao, manipud Dan agingga iti Beer-seba, agraman iti daga ti Galaad, ken Jehova idiay Mizpa.
Ket dagiti pangpangolo dagiti amin a tattao, a dagiti amin met laeng capcaputotan ti Israel nagparangda iti paggigimongan ti ili ti Dios, nga uppat a gasut a ribu a magmagna a nagtagicampilanda.
(Ita dagiti annac ni Benjamin nangngegda nga dagiti annac ti Israel simmang-atda idi iti Mizpa.) Ket dagiti annac ti Israel kinunada, Ibagayo cadacami, casano ti pannacaaramid idi daytoy a kinadakes?
Ket ti Levita, nga asawa ti babai a napapatay, simmungbat ket kinunana, Siac immayac idiay Gabaa, a cucua ti Benjamin, siac ken ti camalalac, tapno agdaguscami.
Ket dagiti lallaki ti Gabaa timmacderda a maibusor caniac, ket inalicubcubda ti balay iti aglawlaw caniac iti rabii; pinanunutda ti mamapatay, caniac ket ni camalalac pinilitda, ket natay idi.
Ket innalac ti camalalac, ket isu pinutputedco a pinispisi, ket isu imbaonco iti amin a ili ti tawid ti Israel; ta isuda inaramidda ti kinagaramugam ken kinamauyong iti Israel.
Adtoy, dacayo nga annac ti Israel, dacayo amin, mangtedcayo ditoy iti pammagbaga ken pammatigmaanyo.
Ket amin dagiti tattao timmacderda a cas maymaysa a tao, a kinunada, Awan cadatayo ti mapanto iti toldana, awan cadatayo ti agsublinto iti balayna.
No di ket ita daytoy ti banag nga aramidentayonto iti Gabaa: intayto a maibusor kencuana a ginnasangasat;
Ket mangalatayto cadagiti sangapulo a tattao iti tumunggal sangagasut cadagiti amin a capcaputotan ti Israel, ket sangagasut iti maysa a ribu, ket sangaribu iti sangapulo ribu, tapno mapanda mangala cadagiti balbalon nga agpaay cadagiti tattao tapno aramidenda coma, intono umayda iti Gabaa ti Benjamin, ti mayanatop iti amin a kinamauyong nga inaramidda iti Israel.
Iti casta amin dagiti lallaki ti Israel naguurnongda a maibusor iti ili, nagcucuyogda a cas maymaysa a tao.
Ket dagiti capcaputotan ti Israel nangibaonda cadagiti lallaki iti amin a caputotan ni Benjamin, a kinunada, Ania a kinadakes daytoy a naaramid iti tengngayo?
Gapuna ita yawatyo dagiti tattao, a dagiti lallaki a nacas-ang, nga addada iti Gabaa, tapno papatayenmi ida coma, ket iwacsimi coma ti kinadakes manipud iti Israel
Ngem ti Benjamin dina kinayat nga impangag ti timec dagiti cacabsatna nga annac ti Israel.
Ket dagiti annac ni Benjamin naguornongda a naggapu cadagiti il-ili agingga iti Gabaa, tapno mapanda a makigubat a maibusor cadagiti annac ti Israel.
Ket dagiti annac ni Benjamin nabilangda iti daydi nga aldaw a naggapuda cadagiti il-ili, duapulo ket innem a ribu a lallaki a nagtagicampilan, malacsid dagiti agnaed iti Gabaa, a nabilangda idi iti pito gasut a lallaki a napili.
Cadagitoy amin a lallaki adda pito gasut a lallaki a napili a caannawidanda ti ima a catigid, ti tumunggal maysa mangipallatibong iti bato iti maysa a buoc, ket saan a bumiddot.
Ket dagiti tattao ti Israel, malacsid ti Benjamin, nabilangda idi iti uppat a gasut a ribu a lallaki a nagtagicampilan; amin dagitoy isuda dagiti tattao ti gubat.
Ket dagiti annac ti Israel timmacderda, ket simmang-atda agingga iti Bet-el ket nagdawatda iti patigmaan iti Dios; ket kinunada, Siasino cadacami ti umuna a sumang-atto iti gubat a maibusor cadagiti annac ni Benjamin
Ket ni Jehova kinunana, Ni Juda sumang-atto nga umuna.
Ket dagiti annac ti Israel bimmangonda iti bigat, ket nagpacarsoda a maibusor iti Gabaa.
Ket dagiti lallaki ti Israel rimmuarda idi a manggubat a maibusor iti Benjamin; ket dagiti lallaki ti Israel inurnosda ti gubat a maibusor cadacuada idiay Gabaa.
Ket dagiti annac ni Benjamin rimmuarda iti Gabaa, ket nangipasagda iti daga iti duapulo ket dua a ribu cadagiti Israelitas iti daydi nga aldaw.
Ket dagiti tattao, a lallaki ti Israel, immingelda, ket inurnosda manen ti gubat iti disso a nangurnosanda iti immuna nga aldaw.
Ket dagiti annac ti Israel simmang-atda, ket nagsangitda iti sango ni Jehova agingga iti malem; ket nagsaludsodda ken Jehova, a kinunada, Umasidegacto manen iti gubat a maibusor cadagiti annac ni Benjamin a cabsatco
Ket ni Jehova kinunana, 
Sumang-atcayo a maibusor kencuana.
Ket dagiti annac ti Israel immasidegda a maibusor cadagiti annac ni Benjamin iti maicadua nga aldaw.
Ket ti Benjamin napan a maibusor cadacuada a naggapu iti Gabaa iti maicadua nga aldaw, ket nangipasagda manen iti daga iti sangapulo ket walo a ribu cadagiti annac ti Israel; amin dagitoy nagtagicampilanda.
Idin amin dagiti annac ti Israel, ken amin dagiti tattao simmang-atda, ket immayda iti Bet-el, ket nagsangitda, ket nagtugawda idiay iti saclang ni Jehova, ket nagayunarda iti daydi nga aldaw agingga iti malem; ket nagidatonda cadagiti datdaton a mapuuran, ken datdaton iti cappia iti saclang ni Jehova.
Ket dagiti annac ti Israel nagsaludsodda ken Jehova, (ta ti lacasa ti tulag ti Dios adda idiay cadagidi nga al-aldaw.
Ket ni Finees, nga anac ni Eleazar, nga anac ni Aaron, nagtacder idi iti saclangna cadagidi nga aldaw), a kinunana, Nupay casta rumuaracto manen iti gubat a maibusor cadagiti annac ni Benjamin a cabsatco, wenno agsardengacto
Ket ni Jehova kinunana, sumang-atca; ta intono bigat yawatconto ita imam.
Ket ti Israel nangisaad cadagiti agsaneb a maibusor iti Gabaa iti aglicmut.
Ket dagiti annac ti Israel simmang-atda a maibusor cadagiti annac ni Benjamin iti maicatlo nga aldaw, ket inurnosda ti gubat a maibusor iti Gabaa, a cas cadagidi sabali a daras.
Ket dagiti annac ni Benjamin rimmuarda a maibusor cadagiti tattao, ket nayadayuda iti ili; ket rinugianda ti nangcabil ken namapatay cadagiti tattao, a cas cadagidi sabsabali a daras, cadagiti calcalzada a napatac, maysa cadagidiay sumang-at iti Bet-el, ket ti sabali agpa-Gabaa, iti away, iti agtallopulo a tattao ti Israel.
Ket dagiti annac ni Benjamin kinunada, Isuda macabilda iti sangoanantayo, a cas la idi immuna
Ngem dagiti annac ti Israel kinunada, Agtalawtayo coma, ket yadayutayo ida iti ili agingga cadagiti calcalzada a napatac.
Ket timmacderda amin dagiti tattao ti Israel idiay lugarda, ket naguornosda idiay Baal-tamar: ket dagiti pagsaneben ti Israel rimmuarda iti lugarda, idiay met laeng Maareh-geba.
Ket immayda a maibusor iti Gabaa dagiti sangapulo a ribu a lallaki a napili ti amin nga Israel, ket ti gubat nacaro idi; ngem dagidiay dida amammo a ti dakes umadani idi cadacuada.
Ket ni Jehova kinabilna ti Benjamin iti sango ti Israel; ket dagiti annac ti Israel nangipasagda iti Benjamin iti daydi nga aldaw cadagiti duapulo ket lima a ribu ket sangagasut a lallaki, amin dagitoy nagtagicampilanda.
Iti casta dagiti annac ni Benjamin nakitada nga isuda macabilda idi; ta dagiti lallaki ti Israel pinalamlamanda ti Benjamin, ta nagtalecda cadagiti agsaneb nga incabilda idi a maibusor iti Gabaa.
Ket dagiti agsaneb nagdarasda, ket dimmuclosda iti Gabaa, ket dagiti agsaneb naglayonda, ket kinabilda ti amin nga ili iti tadem ti campilan.
Ket ti nadutocan a tanda cadagiti lallaki ti Israel ken dagiti agsaneb isu idi, nga isuda agaramidda coma iti dackel nga ulep nga asuc a bumangon manipud iti ili.
Ket dagiti lallaki ti Israel nagsublida iti gubat, ket ti Benjamin rinugianna ti nangsugat ken namapatay cadagiti lallaki ti Israel cadagiti agtallopulo a tattao; ta isuda kinunada, Pudno nga isuda macabilda iti saclangtayo, a cas idi immuna a gubat.
Ngem idi a ti ulep mangrugi a bumangon manipud iti ili iti maysa a monmon ti asuc dagiti Benjamitas kimmitada iti licudda; ket, adtoy, nga iti amin nga ili umuli iti asuc nga agpalangit.
Ket dagiti lallaki ti Israel nagsublida, ket dagiti lallaki ti Benjamin nagcullayawda idi; ta nakitada a ti dakes immay idi cadacuada.
Gapuna nga intallicudda dagiti bucbucotda iti sango dagiti lallaki ti Israel agingga iti dalan ti let-ang; ngem ti gubat simmurot a siiinget cadacuada; ket dagiti rimmuar cadagiti il-ili pinasagda ida iti nagngalayanna.
Isuda linacubda dagiti Benjamitas, ket kinamatda ida, ket nagamudanda ida cadagiti luglugar a paginanaanda, agingga iti sango ti Gabaa nga agpaleleggacan ti init.
Ket idiay napasagda iti Benjamin dagiti sangapulo ket walo a ribu a lallaki amin dagitoy isuda idi dagiti tattao a mamaingel.
Ket isuda nagsublida, ket nagtalawda a nagpalet-ang iti bato ti Rimmon:
ket isuda nacasaracda manen cadacuada cadagiti daldalan a napatac cadagiti lima ribu a lallaki, ket kinamatda ida agingga iti Gidom, ket nangcabilda cadacuada cadagiti dua a ribu a lallaki.
Iti casta amin dagidi napasag iti Benjamin iti daydi nga aldaw duapulo ket lima a ribu a lallaki a nagtagicampilan; amin dagitoy isuda idi dagiti lallaki a mamaingel.
Ngem innem a gasut a lallaki nagsublida ken nagtalawda a nagpalet-ang iti bato ti Rimmon, ket nagyanda idiay bato ti Rommon bayat ti uppat a bulan.
Ket dagiti lallaki ti Israel nagsublida manen cadagiti annac ni Benjamin, ket kinabilda ida iti tadem ti campilan, padapada ti dagup ti ili ken an-animal, ken amin a nasaracanda: casta met amin dagiti il-ili a nasaracanda pinasgedanda iti apuy.
Ket dagiti lallaki ti Israel insapatada idi idiay Mizpa, a kinunada, Awan cadatayo ti mangtedto iti anacna a babai a maiyasawa iti Benjamin.
Ket dagiti tattao immayda iti Bet-el, ket nagtugawda idiay agingga iti malem iti saclang ti Dios, ket inngatoda dagiti timtimecda, ket nagsangitda iti nacaro.
Ket isuda kinunada, O Jehova, a Dios ti Israel, apay aya daytoy a naaramid iti Israel, nga iti daytoy nga aldaw maysa a caputotan agcurang iti Israel?
Ket naaramid idi iti sumono nga aldaw, a dagiti lallaki timmacderda iti agsapa, ket namangonda idiay iti maysa nga altar, ket nagidatagda cadagiti datdaton a mapuuran ken datdaton ti cappia.
Ket dagiti annac ti Israel kinunada, Siasino ti adda cadagiti amin a caputotan ti Israel a di-simmangat iti gimong ken Jehova
Ta isuda nagaramidda idi iti dackel a sapata maipapan iti daydiay a di-simmang-at ken Jehova idiay Mizpa, a kinunada, Isu maicabil a di bumorong ken patay.
Ket dagiti annac ti Israel nagbabawida a gapu iti Benjamin a cabsatda, ket kinunada, Adda maysa a caputotan a naipusay iti Israel iti daytoy nga aldaw.
Casano ti aramidentayonto a gapu cadagiti assawa nga agpaay cadagidiay nga natda, agsipud ta datayo insapatatayo gapu ken Jehova a ditayto mangted cadacuada cadagiti annactayo a babbai nga asawaenda?
Ket kinunada, Adda maysa cadagiti caputotan ti Israel a saan a simmang-at ken Jehova idiay Mizpa
Ket, adtoy, sadiay awan ti immay iti pacarso a naggapu iti Jabes-galaad agingga iti gimong.
Ta idi a dagiti tattao nabilangda, adtoy, awan sadiay dagiti agnaed ti Jabes-galaad.
Idin ti gimong nangibaon idiay cadagiti sangapulo ket dua a ribu a lallaki cadagiti camamaingelan, ket binilinda ida, a kinunada, Incayo ket cabilenyo iti tadem ti campilan dagiti agnaed ti Jabes-galaad, agraman cadagiti babbai ken cadagiti babassit nga ubbing.
Ket daytoy isu ti banag nga aramidenyonto: dacayo dadaelenyonto a talipupusen tumunggal lalaki, ken tumunggal babai a nakicaidda idi iti lalaki.
Ket nacasaracda cadagiti agnaed ti Jabes-galaad cadagiti uppat a gasut a babbalasang a virgen a di nacaammo iti lalaki gapu iti pannakicaiddana kencuana; ket inyegda ida iti pacarso idiay Silo, nga adda idiay daga ti Canaan.
Ket amin a gimong nangibaonda ket nagsaoda cadagiti annac ni Benjamin nga addada idi idiay bato ti Rimmon, ket impablaacda ti cappia cadacuada.
Ket ti Benjamin nagsubli idi a tiempo; ket intedda cadacuada dagidi babbai a biniagda cadagiti babbai ti Jabes-galaad: ket nupay casta saanda idi nga umanay cadacuada.
Ket dagiti tattao nagbabawianda ida a gapu iti Benjamin, agsipud ta ni Jehova inaramidna ti pannacadadael cadagiti capcaputotan ti Israel.
Idin dagiti lallacay ti gimong kinunada, Casano ti aramidentayonto a gapu cadagiti assawa a maipaay cadagiti natda, agsipud ta dagiti babbai iti Benjamin nadadaelda?
Ket kinunada, Adda coma maysa a tawid a maipaay cadagidiay a nacatalaw iti Benjamin, tapno ti maysa a caputotan saan coma a mapunas iti Israel.
Ngem datayo met laeng ditayo mabalin ida nga iccan cadagiti assawada cadagiti annactayo a babbai: ta dagiti annac ti Israel insapatada idi, a kinunada, Mailunod coma daydiay a mangted iti asawa iti Benjamin.
Ket kinunada, Adtoy, nga adda fiesta ni Jehova iti tinawentawen idiay Silo, nga adda iti amianan ti Bet-el, iti daya ti dalan a napatac a sumang-at manipud iti Bet-el agingga iti Siquem, ken iti abagatan ti Lebona.
Ket binilinda dagiti annac ni Benjamin, a kinunada, Incayo, ket agsanebcayo idiay cauv-uvasan;
Ket agsiputcayo, ket, adtoy, a no rumuar dagiti annac a babbai ti Silo nga agsasalada cadagiti salsala, isunton ti iruruaryo cadagiti cauv-uvasan, ket cumemmegcayto tunggal maysa iti asawaenna cadagiti annac a babbai ti Silo, ket incayto iti daga ti Benjamin.
Ket isunto, nga intono dagiti ammada wenno cacabsatda a lallaki agpulongda cadacami, dacami cunaminto cadacuada, Ipalubosyo cadacuada a siaasi cadacami; yantangay dacami dicami nangala ti agpaay tumunggal lalaki cadacuada ti asawana idiay paggugubatan, uray dacayo dicayo inted ida cadacuada; no saan a casta ita dacayo coma ti macabasol.
Ket dagiti annac ni Benjamin inaramidda iti castoy, ket nangalada cadacuada cadagiti assawada, a mayalubog iti bilangda, cadagiti agsalsala idi isuda dagiti innalada: ket napanda ken simmublida iti tawidda, ket binangonda dagiti il-ilida, ket nagnaedda cadacuada.
Ket dagiti annac ti Israel pimmanawda nanipud sadiay idi a tiempo tumunggal lalaki iti caputotanna ken familiana, ket napanda tunggal tao manipud sadiay agingga iti tawidna.
Cadagidi nga al-aldaw awan idi ti ari idiay Israel: ti tumunggal tao aramidenna idi daydi a nalinteg iti matana met laeng.
RUTH
Ket naaramid idi cadagiti al-aldaw a panagocom dagiti oc-ocom, nga adda idi bisin iti daga
Ket maysa a lalaki a taga Bet-lehem ti Juda napan naggangannaet cadagiti daga ti Moab, isu, ken ni asawana, ken dua nga annacna a lallaki.
Ti nagan daydi a lalaki Elimelec, ti nagan ni asawana Noemi, ket ti nagan dagiti dua nga annacna isuda Mahalon ken Quelion, Efrateosda ti Bet-lehem ti Juda
Ket immayda iti daga ti Moab, ket nagbayagda sadiay.
Ket ni Elimelec, nga asawa ni Noemi, natay idi; ket isu natda, ken dagiti dua nga annacna a lallaki.
Ket isuda nangalada iti agpaay cadacuada nga assawa cadagiti babbai ti Moab; ti nagan ti maysa Orfa, ket ti nagan ti sabali Ruth: ket nagnaedda sadiay bayat ti sangapulo a tawen.
Ket da Mahalon ken Quelion; natayda met idi a dua, ket daydi babai nabaybay-an idi cadagiti dua nga annacna ken ti asawana.
Idin isu timmacder agraman cadagiti manugangna a babbai, tapno agsubli coma manipud iti daga ti Moab: ta nangngegna idiay daga ti Moab no casano ti panangsarungcar ni Jehova iti ilina iti panangtedna cadacuada iti taraon.
Ket rimmuar nanipud iti disso a nagyananna idi, ket dagiti dua a mamanugangna naicuyogda kencuana; ket napanda iti dalan a sumubli iti daga ti Juda.
Ket ni Noemi kinunana cadagiti dua a manugangna, Incayo, agsublicayo tunggal maysa cadacayo iti balay ni inana: ni Jehova agaramid coma ti caasi cadacayo, a cas inaramidyo cadagidi natay, ken caniac.
Ni Jehova ipalubosna cadacayo a macasaraccayo coma iti inana, ti tunggal maysa cadacayo idiay balay ni asawana
Calpasanna inagcanna ida, ket isuda impigsada ti timecda, ket nagsangitda.
Ket kinunada kencuana, Saan, no di ket dacami makipagsublicaminto kenca iti ilim.
Ket ni Noemi kinunana, Agsublicayo, annacco: apay aya nga umaycayto a makicuyog caniac
adda pay laeng aya annacco a lallaki iti tianco, a mabalindanto coma nga assawayo?
Agsublicayo annacco, incayo iti dalanyo; ta siac baketac unayen a maaddaan ti asawa
No siac cunac coma, Siac addaanac iti inanama, no iti daytoy met laeng a rabii addaanac coma ti asawa, ket agpasngayac pay coma cadagiti annac a lallaki;
Dacayo urayenyo coma ida agingga iti dadackelda
agtaengcayo coma gapu itoy a di makiasawa
saan, annacco; ta isu paladingitennac iti adu a gapu cadacayo, ta ti ima ni Jehova rimmuar a maibusor caniac.
Ket isuda impigsada ti timecda, ket nagsangitda manen: ket ni Orfa inagcanna ni catuganganna; ngem ni Ruth kimpet kencuana.
Ket isu kinunana, Adtoy, ni abiratmo nagsubli iti ilina, ket iti diosna: agsublica ala a sumurot ken ni abiratmo.
Ket ni Ruth kinunana, Dica coma tarigagayan caniac a baybay-anca, ken agsubliac manipud iti isusurot kenca; ta sadinoman a papanam, umayacto; sadinoman a pagnaedam, agnanedacto, ti ilim isunto ti ilic, ket ti Diosmo isunto ti Diosco;
Sadinoman a pacatayam, matayacto, ket sadiay maitabonacto: ni Jehova aramidenna coma a casta caniac, ken ad-adda pay, iti uray ania ni laeng patay ti mamagsina cadata.
Ket idi nga isu makitana a nabileg ti nakemna iti pannakicuyogna kencuana dina insasaon kencuana.
Iti casta isuda a dua napanda agingga ti dimtengda iti Belen
Ket naaramid, nga idi a nacadanonda iti Belen, nga amin ti ili nagderraaw a gapu cadacuada, ket dagiti babbai kinunada, Isu daytoy ni Noemi?
Ket isu kinunana cadacuada: Didac coma naganen iti Noemi, naganendac iti Mara; ta ti Mannacabalin-amin nagaramid a napait unay caniac. 
apayapay naganendac iti Noemi, idinto a ni Jehova namanecnec a maibusor caniac, ket ti Mannacabalin pinaladingitnac?
Iti casta nagsubli da Noemi, ken Ruth a Moabita, a manugangna a kimmuyog kencuana, a nagsubli nanipud iti daga ti Moab: ket dimtengda iti Bet-lehem iti carugrugi ti panagapit iti cebada.
Ni Noemi addaan idi iti maysa a cabagian ni asawana, lalaki a mannacabalin ken masanicua, ti familia ni Elimelec; ket ti naganna Booz.
Ket ni Ruth a Moabita kinunana idi ken Noemi, Palubosannac coma ita a mapan iti away, ket agadasac cadagiti dawdawa ti trigo iti malicudan daydiay a cadagiti matana macasaracac coma iti parabur
Ket isu kinunana kencuana, Anacco, inca.
Ket isu napan, ket dimteng, ket nagadas iti talon iti licudan dagiti agani: ket ti gasatna naibatog iti paset ti talon a cucua ni Booz, a cafamiliaan ni Elimelec.
Ket, adtoy, ni Booz a naggapu iti Bet-lehem, ket kinunana cadagiti agan-ani, Ni Jehova adda coma cadacayo
Ket isuda simmungbatda kencuana, Ni Jehova bendicionannaca coma.
Idin ni Booz kinunana iti tagabuna a naicabil a pangolo dagiti agani, Siasino ti akinbalasang iti daytoy?
Ket ti tagabu a naicabil a pangolo dagiti agani simmungbat ket kinunana, Isu ti balasang a Moabita a nakipagsubli ken Noemi nanipud iti daga ti Moab:
Iti casta isu immay, ket nagtuloy laeng nanipud iti bigat agingga ita, malacsid nga isu nagyan iti apagbiit idiay balay.
Idin ni Booz kinunana ken Ruth, Dica denggen, anacco
dica mapan agadas iti sabali a talon, dica coma lumabas manipud ditoy, no di ket agyanca ditoy a canayon iti sibay dagiti tagabuc a babbalasang.
Bay-am a dagita matam adda coma iti talon a paganianda, ket sumurotca cadacuada: diac imbilin aya cadagiti agtutubo a lallaki a didacanto sagiden
ket no mawawcanto, inca cadagiti caramba, ket uminumca iti danum a sinacdo dagiti agtutubo a lallaki.
Ket ni Booz simmungbat ket kinunana kencuana, Naipacaammo a naimbag caniac, amin daydi nga inaramidmo ken catugangam nanipud iti pannacatay daydi asawam; ken no casano ti panangbaybay-am ken ni amam ken ni inam, ken iti daga a nacayanacam, nga immayca iti ili a dica amammo idi.
Ni Jehova gungunaanna coma ta aramidmo, ket ti maysa a napnec a gunguna maited kenca nga aggapu ken Jehova, a Dios ti Israel, nga iti baba dagiti pay-payacna immayca nga agcamang.
Ket ni Ruth kinunana, Palubosannac coma, apoc, a macasarac iti parabur iti imatangmo; gapu ta liniwliwanac, ken gapu ta nagsaoca a siimbag iti adipenmo a babai, nupay siac saanac a cas iti maysa la coma cadagiti babbalasang a tagabum.
Ket ni Booz kinunana kencuana iti horas ti pannangan, Umadanica ditoy, ket manganca coma iti tinapay, ket isawsawmo ti isacmolmo iti suca
Ket ni Ruth nagtugaw idi iti abay dagiti aganani; ket inyawatda kencuana dagiti kinirog a bucbukel, ket isu nangan, ket napnec ket nagsuroc pay kencuana.
Ket idi a timmacder nga agadas, ni Booz imbilinna cadagiti agtutubo a lallakina, a kinunana, Bay-anyo daydiay nga agadas uray iti tengnga dagiti binettec ket isu dicayo babainen coma.
Ket casta met nga ipuruacanyonto ti dadduma cadagiti binettec iti agpaay kencuana, ket isu baybay-anyo, ket bay-anyonto nga agadas coma, ket isu dicay coma tubngaren.
Iti casta isu nagadas idi talon agingga iti malem; ket binayona daydi nga inadasna, ket nganngani maysa nga efa a cebada.
Ket isu innalana, ket napan iti ili; ket ni catuganganna nakitana daydi nga inadasna: ket isu incuyogna met ket intedna kencuana daydi a natda kencuana iti calpasan ti pannacapnecna.
Ket ni catuganganna kinunana kencuana, Sadino ti nagadasam ita nga aldaw
ken sadino ti nagtrabajoam
bendito coma daydiay a nacailasin kenca, Ket isu imbagana ken catuganganna daydiay a nakipagtrabajoanna, ket kinunana, Ti nagan ti lalaki a nakipagtrabajoac iti daytoy nga aldaw isu ni Booz.
Ket ni Noemi kinunana ken manugangna, Isu coma ti mabendicionan ken Jehova, isu a dina inidian ti caasina uray iti nabiag ken iti natay
Ket ni Noemi kinunana kencuana, Ti lalaki asideg a cabagiantayo, maysa cadagiti asideg a cabagiantayo.
Ket ni Ruth a Moabita kinunana, Wen, isu kinunana caniac, Sica agyancanto a canayon agraman cadagiti agtutuboc a lallaki, agingga iti magibusda amin ti panagapitco.
Ket ni Noemi kinunana ken Ruth a manugangna, Nasayaat, anacco, a makicuyogcanto a rumuar cadagiti tagabuna a babbalasang, ken tapno didaca masaracan iti sabali a talon.
Iti casta nagyan iti asideg cadagiti tagabu a babbalasang ni Booz, a nagadas a agingga iti panaggibus ti panagapit ti cebada ken ti panagapit ti trigo; ket isu nakinaed ken catuganganna.
Ket ni Noemi a catuganganna kinunana kencuana, Anacco, diacto agsapul ti inana nga agpaay kenca, tapno naimbag coma kenca?
Ket ita saan nga isu ti cabagianta ni Booz, a dagiti tagabuna a babbalasang sica nakiaddaca
Adtoy, isu agpataep iti daytoy a rabii iti cebada idiay pagtaltagan.
Gapuna agdigosca, ken aglanaca ala, ken icabilmo kenca dagiti cawesmo, ket sumalagca iti pagtaltagan; ngem dicanto agpadlaw iti lalaki, agingga iti calpasan ti pannangan ken iyiinumna.
Ket isunto, nga intono isu agidda tandaanamto ti disso a pagiddaanna, ket sumreccanto, ket lucasamto dagiti sacsacana, ket agiddacanto; ket isu ibagananto kenca no ania ti aramidemto.
Ket ni Ruth kinunana kencuana, Amin dagiti ibagam aramidecto.
Ket simmalog iti pagtaltagan ket inaramidna ti mayalubog iti amin daydi a ni catuganganna imbilinna kencuana.
Ket idi a ni Booz nacacaan ken nacainum, ket ti pusona adda idi a siraragsac, napan nagidda iti maysa a pungto ti penpen ti bukel: ket isu immay a siiinayad unay, ket linucasanna dagiti sacsacana, ket nagidda.
Ket naaramid idi iti tengnga ti rabii, a di lalaki nagbuteng, ket timmaliaw; ket adtoy, ti babai adda idi a nagidda cadagiti sacsacana.
Ket ni Booz kinunana, Siasinoca, 
ket isu simmungbat, Siac ni Ruth nga adipenmo: gapuna nga iyarpawmo ta cawesmo iti adipenmo; ta sica ti asideg a cabagian.
Ket isu kinunana, Benditaca coma ken Jehova, anacco: ta sica imparangarangmo ti naimimbag a nakem iti naududi a tungpal ngem iti immuna iti dica ipapan isusurot cadagiti agtutubo a lallaki, a nabacnangda man wenno napanglawda.
Ket ita, anacco, dica agbuteng; aramidecto kenca ti isu-amin nga ibagam; ta amin ti ili ti cailiac ammona a sica ti maysa a maicari a babai.
Ket ita pudno a siac asidegac a cabagian; nupay casta adda sabali a cabagian nga asasideg ngem siac.
Agtukenca iti daytoy a rabii, ket inton bigat, a no daydiay tungpalennanto kenca ti biang ti maysa a cabagian, naimbag; isu bay-am nga agaramid iti biang ti maysa a cabagian: ngem no isu dinanto aramiden kenca ti biang ti maysa a cabagian, cas ni Jehova sibibiag, isunton ti panangar-aramidco kenca ti biang ti maysa a cabagian: agiddaca agingga iti bigat.
Ket isu nagidda cadagiti sacsacana agingga iti bigat: ket isu bimmangon iti sacbay a ti maysa a tao malasinna ti sabali
Ta kinunana, Saan coma a maammoan a ti babai immay iti pagtaltagan.
Ket isu kinunana, Yegmo ta cagaymo nga adda kenca, ket isu ti itayam; ket isu intayana; ket ni Booz nangsucat iti innem a casucat a cebada, ket incabilna kencuana: ket isu napan iti ili.
Ket idi a ni Ruth immay ken catuganganna, isu kinunana, Casanoca, anacco
Ket isu impalawagna amin daydi a ti lalaki inaramidna kencuana.
Ket kinunana, Dagitoy innem a casucat a cebada intedna caniac; ta kinunana, Saanca a mapan nga ongngaong ken ni catugangam.
Idin isu kinunana, Agtugawca a sitatalna, anacco, agingga iti maammoan coma no casano ti pannacaibanag ti panggep; ta ti lalaki dinto agtalna, agingga iti maturposna ti panggep iti daytoy nga aldaw.
Ket ni Booz napan idi iti ruangan, ket nagtugaw sadiay: ket, adtoy, ti asideg a cabagian, a nasao idi Booz, lumabas; nagtimcanna a kinunana, Nay, dumagasca, tumugawca ditoy
Ket isu dimmagas, ket nagtugaw.
Ket isu nangala cadagiti sangapulo a lallaki cadagiti lallacay ti ili, ket kinunana, Tumugawcayo ditoy
Ket isuda timmugawda.
Ket isu kinunana idi asideg a cabagian, Ni Noemi, isu a naggapu manen iti daga ti Moab, inlacona ti paset ti daga, a cucua idi ni cabsattayo nga Elimelec:
Ket siac napanunotco nga ibatad kenca, a cunaec, Isu gatangem iti saclang dagitoy a situtugaw ditoy, ken iti saclang dagiti lallacay ti ilic
No sica isu subbotem, isu subbotem: ngem no isu dica subboten, iti casta ipalawagmo caniac, tapno maammoac coma; ta awan ti sabali a mangsubbot kencuana malacsid kenca; ken siac iti calpasam
Ket isu simmungbat, Siac isu subbotecto.
Idin ni Booz kinunana, Iti met laeng aldaw a pananggatangmo iti talon iti ima ni Noemi, sica rebbengmo met a gatangen ni Ruth a Moabita, nga asawa daydi natay, tapno ibangonmo coma ti nagan daydi natay iti rabaw ti tawidna.
Ket ti asideg a cabagian kinunana, Isu diac mabalin a subboten nga agpaay caniac met laeng, tapno diac dadaelen ti tawidco met laeng: alaem kenca ti calintegac a panangsubbot; diac mabalin a subboten.
Ket daytoy adda idi a cadawyan idi unana a tiempo idiay Israel iti maipapan iti panangsubbot ken iti maipapan iti panagsisinnucat, tapno pamasingked iti amin a panggep: ti maysa a tao suctoenna idi ti zapatosna, ket isu ti itedna idi iti catulagna; daytoy isu idi ti wagas ti panangsacsi idiay Israel.
Iti casta ti asideg a cabagian kinunana ken Booz, Isu gatangem nga agpaay kenca met laeng:
ket isu sinuctona ti zapatosna.
Ket ni Booz kinunana cadagiti lallacay, ken iti amin a tattao, Dacayo ti macasacsi iti daytoy nga aldaw, a ginatangco amin a cucua idi ni Elimelec, ken amin nga adda idi ken ni Quelion ken ni Mahalon, manipud iti ima ni Noemi.
Casta met ni Ruth a Moabita, nga asawa ni Mahalon, ginatangco tapno isu asawac, tapno bangonec ti nagan daydi natay iti rabaw ti tawidna, tapno ti nagan daydi natay saan coma a maiccat iti tengnga dagiti cacabsatna, ken iti ruangan ti lugarna: dacayo dagiti macasacsi iti daytoy nga aldaw.
Ket amin a tattao nga adda idi ruangan, ken dagiti lallacay, kinunada, Dacami dagiti macasacsi
Ni Jehova aramidenna coma ti babai a sumrec iti balaymo a cas ken Raquel ken cas ken Lea, isuda a dua idi dagiti namangon iti balay ni Israel: ket agaramidca a sitatacneng idiay Efrata, ken sica ti madaydayaw coma iti Bet-lehem:
Ket ti balaymo isu coma ti cas iti balay ni Fares, nga impasngay idi ni Tamar ken Juda, iti putot a ni Jehova itdennanto coma kenca gapu iti agtutubo a babbai.
Iti casta ni Booz innalana ni Ruth, ket nagbalin nga asawana; ket ni Booz simrec kencuana, ni Jehova intedna kencuana ti panagsicugket nangipasngay iti maysa nga anac a lalaki.
Ket dagiti babbai kinunada ken Noemi, Madaydayaw coma ni Jehova, nga iti daytoy nga aldaw saannaca a binaybay-an nga awananca iti asideg a cabagian; ket mapadpadayawan coma ti naganna iti Israel.
Ket isunto kenca ti maysa a mamaimbag iti biagmo, ken isunto ti manaraon iti kinabaketmo; ta ti manugangmo, nga agayat kenca, nga isu ti naimimbag kenca ngem cadagiti pito nga annac a lallaki, nangipasngay kencuana.
Ket ni Noemi innalana ti ubing, ket isu impaiddana iti saclotna, ket nagbalin a mangsisiwa kencuana.
Ket dagiti caarrubana a babbai intedda kencuana ti maysa a nagan, a kinunada, Adda maysa nga anac a lalaki a nayanac ken Noemi; ket isuda impanaganda ti nagan nga Obed: Isu ti ama ni Jesse, nga ama ni David.
Ket dagiti capcaputotan ni Fares isuda dagitoy: ni Fares pinutotna ni Hesron,
Ket ni Hesron pinutotna ni Ram, ket ni Ram pinutotna ni Aminadab,
Ket ni Aminadab pinutotna ni Nahason, ket ni Nahason pinutotna ni Salmon,
Ket ni Salmon pinutotna ni Booz, ket ni Booz, pinutotna ni Obed,
Ket ni Obed pinutotna ni Jesse, ket ni Jesse pinutotna ni David.
I SAMUEL
Adda idi maysa a lalaki ti Ramataim ti Sofim ti caturodan ti Efraim, a ti naganna Elcana, nga anac a lalaki ni Jeroham, nga anac a lalaki ni Eliu, nga anac a lalaki ni Tohu, nga anac a lalaki ni Suf, maysa nga Efraimita:
Ket addaan idi iti dua nga assawa; ti ngagan ti maysa Anna; ket ti nagan di sabali Feninna: ket ni Feninna addaan idi iti dua nga annac, ngem ni Anna awanan idi iti anac.
Ket sumang-at idi daytoy a lalaki iti tinawentawen, manipud iti ilina tapno agcararag ken agdaton ken Jehova dagiti buybuyot idiay Silo: 
isu nga yan idi dagiti dua nga annac ni Eli, da Ofni ken Finees a papadi ni Jehova.
Ket idi nga immay iti aldaw, a ni Elcana nagidaton, intedna ken Feninna nga asawana, ken cadagiti amin nga annacna a lallaki ken babbai, dagiti apapagda:
Ngem ken Anna intedna dagiti dua nga papag; ta isu ayayatenna idi ni Anna, ngem ni Jehova pinunitanna idi ti tianna.
Ket ti casalisalna isu kinaritna a nacaro a pinangpapulcocna, ta ni Jehova pinunitanna idi ti tianna.
Ket gapu ta ni Elcana inaramid na casta iti tunggal tawen: idi simmang-at ni Feninna iti balay ni Jehova, isu kinaritna a casta ni Anna gapuna nga isu nagsangsangit, ken saan a nangan.
Ket ni Elcana nga asawana kinunana kencuana, Anna, apayapay nga agsangitca
Ket apayapay a dica mangan
Ket apayapay nga agladingit ta pusom
Saanac aya a naimimbag kenca ngem cadagiti sangapulo nga annac a lallaki?
Iti casta timmacder ni Anna iti calpasan ti pannanganda ken yiinumda idiay Silo
Ket ni Eli a padi adda idi a situtugaw iti rabaw ti tugawna iti denna ti baotec ti ruangan ti templo ni Jehova.
Ket ni Anna adda idi iti kinapait ti cararua, ket nagcararag ken Jehova, ket nagsangit iti nacaro unay.
Ket nagaramid iti cari, a kinunana, O Jehova dagiti buybuyot, no kitaem coma ti kinaay-ay-ay ti adipenmo a babai, ket lagipennac coma ken dica malipatan ti adipenmo a babai, no di ket mangtedca coma iti adipenmo a babai ti anac a lalaki, siac idatonconto ken Jehova cadagiti amin nga al-aldaw ti panagbiagna, ket dinto umuli ti pangiskis iti rabaw ti olona.
Ket naaramid idi nga isu agcarcararag idi iti sango ni Jehova, ni Eli isu sipsiputanna ti ngiwatna.
Ita ni Anna agsasao idi iti pusona, ket dagiti laeng bibigna ti naggaraw, ket saan idi a mangeg ti timecna; gapuna a ni Eli impagarupna nga isu nabartec idi.
Ket ni Eli kinunana kencuana, Agingga iti caano ti caaddamto a nabartec
yadayum ta aracmo kenca.
Ket ni Anna simmungbat ket kinunana, Saan, apoc, siac maysaac a babai a naladingit ti espirituna: diac imminum iti arac wenno iti naingel nga inumen, no di ket imbucbucco ti cararuac iti sango ni Jehova.
Dica coma ibilang ti adipenmo a maysa a babai a dakes, ta iti kinawadwad ti ladingitco ken ti unnoyco nagsaoac agingga ita.
Idin ni Eli simmungbat ket kinunana, Inca a sitatalna; ket ti Dios ti Israel itedna coma kenca ti dawatmo a dinawatmo kencuana.
Ket isu kinunana, Macasarac coma ti adipenmo a babai iti parabur iti saclangmo
Ket nagawid daydi babai, ket nangan; ket ti rupana saan idin a silaladingit.
Ket bimmangonda a nasapa iti bigat, ket nagcararagda iti sango ni Jehova, ket nagsublida, ket immayda iti balayda idiay Rama
Ket ni Elcana tinignayna ni Anna nga asawana a babai, ket ni Jehova limmagip kencuana;
Ket naaramid nga idi nadanon ti tiempo ni Anna nagsicog, ket impasngayna ti maysa nga anac a lalaki; ket ingaladna ti nagan a Samuel, a kinunana, Gapu ta isu dinawatco ken Jehova.
Ket ni lalaki nga Elcana ken amin a balayna simmang-atda a mangirucbab ken Jehova ti daton a tinawentawen, ken daydi carina.
Ngem ni Anna saan a simmang-at; no di ket kinunana ken asawana, Siac diacto sumang-at agingga iti di mapusot ti ubing; ket iti casta ipanconto, tapno ti ubing agparang coma iti saclang ni Jehova, ken agbati coma idiay iti agnanayon.
Ket ni Elcana nga asawana kinunana kencuana, Aramidem ti pagarupem a naimbag; agbatica agingga iti panangpusotmo kencuana; isuna laeng a ni Jehova pasingkedanna coma ti saona
Iti casta nagbati ti babai, ket tinarakenna ti anacna a lalaki, agingga iti panangpusotna kencuana.
Ket calpasan nga isu napusotna, isu incuyogna kencuana, agraman tallo a vaca, ken maysa nga efa a macan ken sangasupot a lalat nga arac, ken isu inyegna iti balay ni Jehova idiay Silo, ket ti ubing a lalaki bassit pay laeng idi.
Ket pinartida ti vaca, ket inyegda ti ubing ken Eli.
Ket kinunana, O, apoc, cas sibibiag, ta cararuam, apoc, siac daydi babai nga agcarcararag ken Jehova a timmacder idi ditoy iti dennam.
Gapu itoy nga ubing nagcararagac ket ni Jehova intedna caniac ti dawatco a dinawatco kencuana.
Isu met ti gapuna nga isu impaayco ken Jehova; cadagiti amin nga al-aldaw ti panagbiagna cucuanto ni Jehova
Ket nagcararag idiay ken Jehova.
Ket ni Anna nagcararag, ket kinunana, 
ti pusoc agrag-o ken Jehova; 
ti sarac maitanoc ken Jehova; 
ti ngiwatco mapadackel iti rabaw dagiti cabusorco; 
agsipud ta agragsacac iti panangisalacanmo.
Awan ti nasantoan a cas ken Jehova ta awan iti lacsidmo, 
awan met ti uray ania a bato a cas iti Diosmi.
Dicayo agsaon iti casta unay a sipapalanguad; 
dicayo coma palubosan a rumuar ti kinapasindayag iti ngiwatyo; 
ta ni Jehova isu ti Dios ti pannacaammo, 
ket gapu kencuana dagiti tigtignay nagantingda.
Dagiti panpana dagiti mamaingel a lallaki mabungtolda; 
ket dagiti maitibcol mabaricsanda iti kinapigsa.
Dagiti nabsog idi nangabangda gapu iti taraon; 
ket dagidiay a nabisinan simmardengda nga agbisin: 
wen, ti lupes nangyanac iti pito; 
ket daydi nga addaan idi iti adu nga annac mapacsuyan a mabannog.
Ni Jehova mangpapatay, ken mamagbiag: 
isu ipababana agingga iti Tanem, ken ipangatona.
Ni Jehova mamapanglaw, ken mamabacnang: 
isu mangipababa, ken mangingato met.
Isu patacderenna ti napanglaw manipud iti tapoc, 
ket ingatona ti addaan pacasapulan manipud iti kinarugit, 
tapno pagtugawenna ida agraman cadagiti pangpangolo, 
ken agtawidda iti trono ti kinadayag: 
ta dagiti mommon ti daga cucua ida ni Jehova, 
ket insaadna ti lubong iti rabawda.
Isu aywanannanto dagiti sacsaca dagiti sasantona, 
ngem ti managdacdakes mapaulimecto iti kinasipnget; 
ta gapu iti pigsa awanto ti tao a mangrimbaw.
Dagiti makisusic ken Jehova maburburacdanto;
sadi langit isu aggurroodto a maibusor cadacuada: 
ni Jehova ocomennanto dagiti pungpungto ti daga; 
Ket ni Elcana napan iti balayna idiay Rama
Ket ti ubing nagannong ken Jehova iti sango ni Eli a Padi.
Ngem dagiti annac a lallaki ni Eli isuda nacas-angda a tattao idi; isuda dida ammo idi ni Jehova.
Ket adda idi cadawyan dagiti papadi iti umili nga uray siasino a tao ti nangidatag iti daton, ti tagabu ti padi immay, a nacaiggem iti maysa a pagadaw iti lasag a tallo ti tudocna.
Ket isu idogsolna iti uneg ti parioc, wenno dongdong, wenno caldero, wenno tayab; isu-amin a maingato ti pangadaw ti lasag alaen ti padi
Casta ti inaramidda idi idiay Silo cadagiti amin nga Israelita nga umay idi sadiay.
Wen, iti sacbay ti panangpuurda iti taba, ti tagabu ti padi immay ket cunana idi tao nga agidaton, Mangtedca iti lasag a tonoen a maipaay iti padi; ta isu dinto mangala kenca iti lasag a naluto, no di naata.
Ket no ti tao kinunana kencuana, Mapuuran pay nga umuna ti taba, saca mangala iti caadu a cas calicaguman ti cararuam; iti casta sumungbat, Saan, no di ket mangtedca caniac ita: ket no saan, mangalaacto a capilitan.
Ket ti basol dagiti agtutubo a lal-lalaki dackel unay idi iti sango ni Jehova, ta dagiti lallaki linaisda ti maidaton ken Jehova.
Ngem ni Samuel nagannong iti sango ni Jehova, idinto nga ubing, a nabaricsan iti maysa nga efod a lienzo.
Maysa pay ni inana isu ti inyaramidanna iti bassit a lambon, ket yegna idi kencuana iti tinawentawen, idi isu sumang-at a makicuyog ken ni asawana nga mangidatag iti daton a tinawen.
Ket ni Eli binendicionanna ni Elcana ken ni asawana, ket kinunana, Ni Jehova itedna ti putot itoy a babai a maipaay iti dawat nga isu dinawatna ken Jehova
Ket isuda napanda iti pagtanenganda met laeng.
Ket ni Jehova sinarungcaranna ni Anna, iti casta a nagsicug, ket nangyanac iti tallo nga annac a lallaki ken dua nga annac a babbai
Ket ni ubing a Samuel dimmackel iti sango ni Jehova.
Ni Eli lacayen unay idi; ket naammoanna amin nga inaramid dagiti annacna a lallaki iti amin nga Israel, ken no casano ti pannakicaiddada cadagiti babbai nga agannong idi iti ruangan ti tolda ti gimong.
Ket isu kinunana cadacuada, Apayapay nga aramidenyo dagita cacasta a banbanag
ta mangngegco dagiti dakes nga ar-aramidyo iti amin daytoy nga umili.
Saan, annacco; ta isu saan a naimbag a damag a mangngegco: dacayo paglabsingenyonto ti umili ni Jehova.
No ti maysa a tao agbasol a maicaniwas iti sabali, ti Dios ocomennanto daydiay: ngem no ti maysa a tao agbasol iti maicaniwas ken Jehova, asino ti mangidawdawatto kencuana
Nupay casta isuda dida impangpangag ti timec ni amada, agsipud ta ni Jehova pinanggepna ida a papatayen.
Ket ni ubing a Samuel dimmackel, ken immadu kencuana ti parabur ni Jehova, ken casta met cadagiti tattao.
Ket immay idi ti maysa a lalaki ti Dios ken Eli, ket kinunana kencuana, Castoy ti kinuna ni Jehova, Saanac aya a nagpalgac iti balay ni amam, idi addada idiay Egipto iti pannacaadipen iti balay ni Faraon?
Ket saan aya nga isu ti pinilic cadagiti isu-amin a capcaputotan ti Israel tapno isu coma ti padic, nga umuli iti altarco, a mangpuur iti incienso, a mangicawes iti maysa nga efod iti saclangco
Ket saanco aya nga inted iti balay ni amam dagiti amin a datdaton a maaramid iti apuy dagiti annac ti Israel?
Apayapay a cusayanyo ti sacrificioc ken ti datonco, nga imbilinco idi iti pagtaengac; ket padayawam dagiti annacmo a nangnangrona ngem siac, nga ilucmegyo dagiti cangronaan dagiti amin a datdaton ti Israel nga ilic?
Gapuna a ni Jehova a Dios ti Israel cunana, Pudno a kinunac a ti balaymo, ken ti balay ni amam, magnada coma nga agnanayon iti saclangco: ngem ni Jehova cunana, Adayu coma caniac; ta dagidiay a mangdayaw caniac dayawecto, ket dagidiay a manglais caniac maicascasodanto a silalaca unay.
Adtoy, dagiti al-aldaw umayda, a putdecto ta tackiagmo, ken ti tackiag ti balay ni amam, tapno awanto ti uray maysa a lacay iti balaymo.
Ket makitamto ti panangparigat ti pagnaedac, iti amin a kinabacnang a ti Dios itdennanto iti Israel: ket awanto ti uray maysa a lacay iti balaymo iti agnanayon.
Ket ti lalaki kenca, a diacto ipusay iti altarco, isunto ti mangrunaw cadagiti matam, ken mangliday ita pusom; ken amin nga annac ti balaymo mataydanto iti sabong dagiti tawenda.
Ket daytoy isunto ti pagilasinan kenca, a mapasamacto cadagiti dua nga annacmo, da Ofni ken Finees: iti maymaysa nga aldaw isuda mataydanto a dua.
Ket patacderecto caniac ti maysa a matalec a padi, nga aramidennanto ti mayabuloy iti daydiay nga adda iti pusoc ken iti nakemco; ket isu ipatacderacto iti maysa a natalged a balay; ket isu agpagnanto iti saclang ti sinapsapoac iti agnanayon.
Ket maaramidto, a tunggal maysa a mabaybay-an iti balaymo umayto ken agtamedto kencuana gapu iti sangcapisi a pirac ken sangabukel a tinapay, ken cunananto, Dawatec kenca, icabilnac, iti maysa cadagiti annong dagiti papadi, tapno macacaanac coma iti sangcapisi ti tinapay.
Ket ni ubing a Samuel nagannong idi ken Jehova iti sango ni Eli
Ket ti sao ni Jehova napated idi cadagidi nga al-aldaw; awan idi ti masansan a sirmata.
Ket naaramid iti daydi a tiempo, idi a ni Eli adda a nagidda idi lugarna (ket dagiti matana nangrugida a cumudrep, iti casta a dina mabalin idi ti cumita).
Ket ti pagsilawan ti Dios saan pay a naiddep, ket ni Samuel nagidda idi a maturog, idi templo ni Jehova, isu nga yan idi ti lacasa ti Dios;
A ni Jehova inayabanna ni Samuel; ket isu simmungbat, Adtoyac.
Ket isu timmaray agingga ken Eli, ket kinunana, Adtoyac; ta sica inayabannac
Ket isu kinunana, Diac immayab; agiddaca manen
Ket isu napan ket nagidda.
Ket ni Jehova immayab pay manen, Samuel
Ket ni Samuel bimmangon ket napan ken Eli, ket kinunana, Adtoyac; ta sica inayabannac
Ket isu simmungbat, Diac immayab, anacco; agiddaca manen.
Ngem ni Samuel dina pay laeng ammo idi ni Jehova, awan pay met laeng idi ti sao ni Jehova a naipaltiing kencuana.
Ket isu bimmangon ket napan ken Eli, ket kinunana, Adtoyac; ta sica inayabannac
Ket ni Eli naawatanna a ni Jehova ti nangayab idi ubing.
Gapuna a ni Eli kinunana ken Samuel, Inca, agiddaca; ket no cas isu ayabannaca, a sica cunamto, Agsaoca, Jehova; ta ti adipenmo denggenna
Iti casta ni Samuel napan ket nagidda idi lugarna.
Ket ni Jehova immay ket nagintec, ket immayab a cas cadagidi sabali a daras, Samuel, Samuel
Idin ni Samuel simmungbat, Agsaoca; ta ti adipenmo denggenna.
Ket ni Jehova kinunana ken Samuel, Adtoy, siac mangaramidacto iti maysa a banag iti Israel, nga dagiti dua a lapayag ti uray siasinoman a macangeg agbibinegdanto.
Iti daydiay nga aldaw aramidecto a maibusor ken Eli amin nga insaoc a maipapan iti balayna, manipud iti pangrugian agingga met laeng iti pagtungpalan.
Ta imbagac kencuana nga ocomecto ti balayna a maipaay iti agnanayon, gapu iti kinadangkes nga naammoanna; agsipud ta dagiti annacna a lallaki inyegda ti maysa a lunod cadacuada met laeng, ket isu dina ida tinubngar.
Ket iti casta insapatac iti balay ni Eli, a ti kinadangkes ti balay ni Eli saanto a maguroran iti sacrificio wenno daton iti agnanayon.
Ket ni Samuel nagidda agingga iti bigat, ket linuctanna dagiti ruruangan ti balay ni Jehova
Ket ni Samuel nagbuteng a nangibatad ken Eli idi sirmata.
Idin ni Eli inayabanna ni Samuel, ta kinunana, Samuel, anacco
Ket isu simmungbat, Adtoyac.
Ket isu kinunana, Ania a banag daydiay a ni Jehova insaona kenca
Dawatec kenca a dica ilimed caniac: ti Dios aramidenna kenca ti casta, ken ad-adda pay met coma, no sica ilimedmo coma caniac ti uray aniaman cadagiti amin a banag nga insaona kenca.
Ket ni Samuel imbagana kencuana a sinaggaysa, ket awan a pulos ti inlimedna kencuana
Ket isu kinunana, Isu ni Jehova: aramidenna coma ti inanamaenna a naimbag.
Ket ni Samuel dimmackel, ket ni Jehova adda idi kencuana, ket dina impalubos a matnag iti daga ti uray no maysa cadagiti saona.
Ket amin nga Israel manipud Dan agingga met laeng iti Beer-seba, binibigna a ni Samuel napasingkedan a mammadto ni Jehova.
Ket ni Jehova nagparang manen kencuana idiay Silo: ta ni Jehova nagpalgac ken Samuel idiay Silo iti pannacaaramat ti sao ni Jehova.
Ket ti sao ni Samuel immay iti amin nga Israel
Ti Israel rimmuar a makigubat cadagiti Filisteos, ket nagpacarso iti abay ti Eben-ezer: ket dagiti Filisteos nagpacarsoda idiay Afec.
Ket dagiti Filisteos inornosda dagiti bagbagida a maibusor iti Israel: ket idi nga isuda nagraranepda iti gubat, ti Israel nacabil idi iti sango dagiti Filisteo; ket isuda nangpatayda iti buyot idiay away cadagiti aguppat a ribu a tattao.
Ket idi a dagiti tattao immayda iti pacarso, dagiti lallacay ti Israel kinunada, Apayapay a ni Jehova kinabilnatayo ita nga aldaw iti sango dagiti Filisteos
Alaentayo coma ti lacasa ti tulag ni Jehova manipud Silo agingga cadatayo, tapno umay coma cadatayo, ket isalacannatayo iti ima dagiti cabcabusortayo.
Iti casta dagiti tattao nagbaonda idiay Silo; ket inyegda manipud idiay ti lacasa ti tulag ni Jehova dagiti buybuyot, a sisasaad iti ngato ti Querubin: ket dagiti dua nga annac ni Eli, da Ofni ken Finees addada idi idiay agraman ti lacasa ti tulag ti Dios.
Ket idi a ti lacasa ti tulag ni Jehova immay iti pacarso, isu-amin nga Israel dimmir-i iti natbag a dir-i, iti casta nga ti daga nagcallangugan.
Ket idi a dagiti Filisteos nangngegda ti aweng ti dir-i, isuda kinunada, Ania ti caipapanan ti aweng daytoy natbag a dir-i iti pacarso dagiti Hebreo
Ket isuda naawatanda a ti lacasa ni Jehova dimteng iti pacarso.
Ket dagiti Filisteos nagbutengda, ta isuda kinunada, Ti Dios immay iti pacarso
Ket isuda kinunada, Asitayopay
Ta uray idi caano saan a napasamac ti casta a banag.
Asitayopay
asino ti mangisalacanto cadatayo iti ima dagitoy mannacabalin a didios
Dagitoy isuda dagiti didios a nangcabil idi cadagiti Egipcios iti amin a kita dagiti didigra idiay let-ang.
Pumigsacayo, aglallalakicayo, O Filisteos, tapno dicayo agbalin nga ad-adipen cadagiti Hebreo, a cas iti panagbalinda idi cadacayo: aglallakicayo ket makigubatcayo.
Ket dagiti Filisteos nakigubatda, ket ti Israel nacabil idi, ket isuda nagtarayda tunggal lalaki agingga iti toldana: ket adda idi maysa a dackel unay a panagpapatay; ta idiay napasag iti Israel dagiti tallopulo a ribu a tattao a magmagna.
Ket ti lacasa ti Dios naala; ket dagiti dua nga anac ni Eli, da Ofni ken Finees, napapatayda.
Ket timmaray ti maysa a lallaki ti Benjamin a naggapu iti buyot, ket immay idiay Silo iti daydi met la nga aldaw, agraman cadagiti cawesna a naray-ab, ket sidadaga ti rabaw ti olona.
Ket idi a dimteng, adtoy, ni Eli agtutugaw idi iti rabaw ti tugawna iti igid ti dalan nga agwanwanawan; ta ti pusona agpigpigerger idi a gapu iti lacasa ti Dios
Ket idi a ti lalaki dimteng iti ili ket naibagana, amin nga ili nagickis.
Ket idi a ni Eli nangngegna ti aweng ti panagickis, isu kinunana, ania ti caipapanan ti aweng daytoy a gulogulo
Ket di lalaki nagdaras, ket immay ket sinaona ken Eli.
Ni Eli agtawen idi cadagiti siam a pulo ket walo a tawen; ket dagiti matana nacullaapanda idi, iti casta nga isu dina mabalin idi ti cumita.
Ket ti lalaki kinunana ken Eli, Siac daydiay nga immay a naggapu iti buyot ken nagtaray ita nga aldaw a naggapu iti buyot
Ket isu kinunana, Ania ti napasamac, anacco?
Ket daydi nangyeg cadagiti damdamag simmungbat ket kinunana, Ti Israel nagtaray manipud iti sango dagiti Filisteos, ken idiay met adda maysa a dackel a panagpapatay cadagiti tattao, ken dagiti met dua nga annacmo, da Ofni ken Finees, natayda, ken ti lacasa ti Dios naala.
Ket naaramid, idi nga isu nasaritana ti maipapan iti lacasa ti Dios, a ni Eli naliad a natnag idi tugawna iti sikigan ti ruangan; ket ti teltelna nabusac, ket natay: ta isu idi ti maysa a lacay a tao, 
ken nadagsen ket isu inocomanna idi ti Israel cadagiti uppat a pulo a tawen.
Ket ti manugangna a babai, nga asawa ni Finees, masicog idi, a dandani agpasngay: ket idi a nangngegna dagiti damdamag a ti lacasa ti Dios naala idi, ken ni catuganganna a lalaki ken ni asawana natayda, isu nagrucub ket nagpasngay; ta ti bat, isu dina inimdengan.
Ket iti tiempo ti ipapatayna dagiti babai nga agtatacder iti dennana kinunada kencuana, dica agbuteng; ta sica nangyanacca iti maysa a lalaki
Ngem isu saan a simmungbat, isu ti dina inimdengan.
Ket isu ninaganna daydi anacna iti Icabod, a kinunana, Ti dayag napapanaw iti Israel, agsipud ta ti lacasa ti Dios naala, ket gapu iti ipapatay ni catuganganna a lalaki ken ni asawana.
Ket isu kinunana, Ti dayag napapanaw iti Israel: ta ti lacasa ti Dios naala.
Ket dagiti Filisteos innalada ti lacasa ti Dios, ket isu inyegda manipud Eben-ezer agingga iti Asdod.
Ket dagiti Filisteos innalada ti lacasa ti Dios, ket isu inyegda iti uneg ti balay ni Dagon, ket, isu insaadda iti denna ni Dagon.
Ket idi a dagiti taga Asdod bimmangonda a nasapa iti bigat, adtoy, ni Dagon natnag idi a napacleb iti daga iti sango ti lacasa ni Jehova
Ket isuda innalada ni Dagon, ket isu insaadda manen idi lugarna.
Ket idi nga isuda bimmangonda a nasapa iti sumaruno a bigat, adtoy, ni Dagon natnag a napacleb iti daga iti sango ti lacasa ni Jehova; ket ti olo ni Dagon ken dagiti dua a dacolap dagiti imana addada a naputed iti dapian ti ruangan; ti laeng cadaclan a bagi ni Dagon ti nabati kencuana.
Gapuna a dagiti papadi ni Dagon, ken amin dagiti sumrec iti balay ni Dagon, dida baddeken ti dapian ti ruangan ni Dagon idiay Asdod agingga itoy nga aldaw.
Ngem ti ima ni Jehova nadagsen idi cadacuada idiay Asdod ket dinadaelna ida, ket kinabilna ida cadagiti bosbosali, idiay Asdod met laeng ken cadagiti bedbeddengna.
Ket idi a makita daytoy dagiti tattao ti Asdod ti casta, kinunada, Ti lacasa ti Dios ti Israel di makipagtaeng coma cadatayo: ta ti imana nadagsen cadatayo ken iti rabaw ni diostayo a Dagon.
Ket nagbaonda ngarud ket inurnong ida met laeng dagiti amin nga appoen dagiti Filisteos, ket kinunada, Ania ti aramidentayo iti maipapan iti lacasa ti Dios ti Israel
Ket isuda simmungbatda: Mayallatiw coma ti lacasa ti Dios ti Israel idiay Gat
Ket inyallatiwda idiay ti lacasa ti Dios ti Israel.
Ket idi a casta calpasan ti panangyallatiwda, ti ima ni Jehova maibuson iti ili iti dackel a pannacariribuc: a kinabilna dagiti tattao ti ili bassit man; ken dackel ket dagiti bosbosali rimmuar cadacuada.
Iti casta imbaonda ti lacasa ti Dios idiay Ecron
Ket naaramid, idi a ti lacasa ti Dios immay idiay Ecron, a dagiti Ecronitas imkisda, a kinunada, Isuda inyegda ti lacasa ti Dios ti Israel cadatayo, tapno papatayendatayo ken ti ilitayo.
Gapuna a nagbaonda, ket pinaornongda amin nga appoen dagiti Filisteos, ket kinunada, Ibaonyo ti lacasa ti Dios ti Israel, ket mapan coma man met laengen iti lugarna, tapno dinacami coma papatayen, ken ti ilimi
Ta adda idi macappatay a pannacariribuc iti isu-amin nga ili; ti ima ti Dios nadagsen unay idi idiay.
Ket dagiti tattao idi a saan a natay nacabilda idi cadagiti bosbosali; ket ti ickis ti ili ngimmato idiay langit.
Ket ti lacasa ni Jehova nagyan idi iti daga dagiti Filisteos bayat ti pito a bulan.
Ket dagiti Filisteos inayabanda dagiti papadi ken dagiti mammadles, a kinunada, Anianto aya ti aramidenmi iti lacasa ni Jehova
ipalawagyo cadacami no casano ti panangisubliminto kencuana iti lugarna.
Ket isuda kinunada, No dacayo ibaonyo ti lacasa ti Dios ti Israel, dicayo ibaon nga ongngaong; no di ket saan nga agcurang a supapacanyo kencuana ti maysa a daton iti salungasing: iti casta dacayo maimbagancayonto, ket maipacaammonto cadacayo no apayapay a ti imana saan a naipanaw cadacayo.
Idin kinunada, Anianto a daton ti salungasing ti isupapacminto kencuana
Ket isuda kinunada, Lima a sinan-bosbosali a balitoc, ken lima a sinan-marabutit a balitoc, a mayanatup cadagiti bilang dagiti appoen dagiti Filisteos; ta maysa a didigra ti nagyan idi cadacayo amin, ken cadagiti appoenyo.
Gapuna a mangaramidcayo cadagiti ladawan dagiti bosbosaliyo, ken ladawan dagiti marabutityo nga agdadael iti daga; ket dacayo mangtedcayto iti dayaw iti Dios ti Israel: bareng no palag-anannanto ti imana cadacayo, ken cadagiti isu-amin a didiosyo, ken iti isu-amin a dagayo.
Apayapay ngarud a patangkenenyo dagita puspusoyo, a cas cadagiti Egipcios ken ni Faraon pinatangkenda dagiti puspusoda
Idi nga isu nagaramid a nacascasdaaw unay iti tengngada, dida aya pinalubusan ti ili a napan, ket isuda pimmanawda?
Gapuna ita mangalacayo ken mangsaganacayo iti maysa a carison a baro, ken dua a vacvaca nga agpasuso, isuda a di pay inayan ti sangol: ket isangolyo dagiti vacvaca iti carison, ket ipanawyo cadacuada dagiti urbonda:
Ket alaenyo ti lacasa ni Jehova ket isu idisso iti rabaw ti carison; ket icabilyo dagiti alicamen a balbalitoc, nga isupapacyo kencuana a maipaay a daton ti salungasing, iti maysa a caja iti sikiganna; ket isu ibbatanyo, tapno mabalinna ti mapan.
Ket kitaenyo; no isu sumang-at iti dalan ti beddengna nga agpa-Bet-semes, isu ngarud ti nangaramid cadatayo itoy dackel a dakes: ngem no saan, ammoentayto ngarud a saan a ti imana ti nangcabil cadatayo; gasat laeng ti napasamac cadatayo.
Ket dagiti lallaki inaramidda a casta, ket nangalada cadagiti dua a vacvaca nga agpasuso, ket insangolda ida iti carison, ket impupocda dagiti urbonda iti pagtaenganda;
Ket incabilda iti rabaw ti carison daydi lacasa ni Jehova, ken daydi caja agraman cadagiti sinan-marabutit a balitoc ken dagiti ladawan dagiti bosbosalida.
Ket dagiti vacvaca nagnaga iti nalinteg a dalan nga agpa-Bet-semes; isuda ninurnurda ti napatac a dalan, nga nagem-emmacda a magmagna, ket dida simmiasi iti sikig a canawan wenno catigid; ket dagiti appoen dagiti Filisteos simmurotda cadacuada agingga iti beddeng ti Bet-semes.
Ket dagiti taga Bet-semes agan-anida idi iti trigoda iti lobong; ket intangadda dagiti matada, ket nakitada daydi lacasa, ket nagrag-oda a nacakita kencuana.
Ket ti carison immay iti uneg ti talon ni Josue a Bet-semita, ket nagsardeng idiay, isu a yan idi ti dackel a bato: ket isuda tinuccolda ti cayo ti carison, ket indatonda dagiti vacvaca a maipaay a daton a mapuuran ken Jehova.
Ket dagiti Levitas imbabada daydi lacasa ni Jehova, ken daydi caja nga adda idi a naicuyog kencuana, isu a yan idi dagiti alicamen a balitoc, ket incabilda ida iti dackel a bato: ket dagiti tattao a taga Bet-semes nagidatonda cadagiti datdaton a mapuuran ken nagidatagda cadagiti sacsacrificio iti daydi met laeng nga aldaw ken Jehova.
Ket idi a dagiti lima nga appoen dagiti Filisteos nakitadan, nagsublida idiay Ecron iti daydi met laeng nga aldaw.
Ket dagitoy isuda dagiti sinan-bosbosali a balitoc a dagiti Filisteos insupapacda a maipaay a maysa a daton ti salungasing ken Jehova: gapu iti Asdod maysa, gapu iti Gaza maysa, gapu iti Ascalon maysa, gapu iti Gat maysa, gapu iti Ecron maysa;
Ket dagiti sinan-marabuit a balitoc, mayannurot iti bilang dagiti amin nga il-ili dagiti Filisteos a cucua dagiti lima nga appoen, cadagiti il-ili a nasarikedkedan ken cadagiti purpuroc iti away agpadpada, agingga met laeng iti dackel a bato, isu a nangdissaaganda iti daydi lacasa ni Jehova, bato a siaadda agingga itoy nga aldaw iti talon ni Josue a Bet-semita.
Ket isu kinabilna dagiti tattao a taga Bet-semita, agsipud ta kinitada idi ti uneg ti lacasa ni Jehova, ket kinabilna cadagiti tattao dagiti pitopulo a tattao, ken lima pulo a ribu a tattao;
ket ti ili nagpanes, agsipud ta ni Jehova kinabilna ti ili iti dackel a panagpapatay.
Ket dagiti tattao a taga Bet-semes kinunada, Siasino ti macabael nga agtacder iti sango ni Jehova, daytoy nasantoan a Dios
ken maipaay iti asino ti sang-atannanto manipud cadatayo?
Ket imbaonda dagiti babaonen cadagiti agnaed idiay Kiryat-jearim, a kinunada, Dagiti Filisteos insublida daydi lacasa ni Jehova; sumalogcayo, ket alaenyo nga isang-at cadacayo.
Ket dagiti tattao a taga Kiryat-jearim immayda, ket innalada nga insang-at daydi lacasa ni Jehova, ket isu inserrecda iti balay ni Abinadab iti turod, ket sinantficarna ni Eleazar nga anacna a lalaki a mangaywan iti daydi lacasa ni Jehova.
Ket nanipud iti aldaw a ti lacasa nagtaeng idiay Kiryat-jearim, napalabas ti atiddug a tiempo; ta duapulo a tawen: ket amin a balay ti Israel nagasug ken Jehova.
Ket ni Samuel nagsao iti amin a balay ti Israel, a cunana, No dacayo agsublicayo ken Jehova iti isu-amin a pusoyo, iwacsiyo ngarud dagiti sabsabali a didios, ken ni Astarot manipud iti tengngayo, ket iturongyo dagiti puspusoyo ken Jehova, ket agservicayo kencuana laeng; ket isu isalacancayto iti ima dagiti Filisteos.
Idin dagiti annac ti Israel inwacsida dagiti Baales ken ni Astarot, ket nagservida laeng ken Jehova.
Ket ni Samuel kinunana, Urnongenyo amin nga Israel idiay Mizpa, ket siac agcararagacto ken Jehova ti maipaay cadacayo.
Ket isuda naguornongda idiay Mizpa; ket nagsacdoda iti danum, ket imbucbocda iti sango ni Jehova, ket nagayunarda iti daydi nga aldaw, ket kinunada idiay, Dacami nagbasolcami iti maicaniwas ken Jehova
Ket ni Samuel inocomanna dagiti annac ti Israel idiay Mizpa.
Ket idi a dagiti Filisteos nangngegda a dagiti annac ti Israel naurnongda idiay Mizpa, dagiti appoen dagiti Filisteos simmang-atda a maibusor iti Israel
Ket idi a dagiti annac ti Israel nangngegda, isuda nagbutengda idi maipapan cadagiti Filisteos.
Ket dagiti annac ti Israel kinunada ken Samuel, Dica sumardeng ala nga umawag ken Jehova a Diostayo gapu cadacami, tapno isu isalacannatayo iti ima dagiti Filisteos.
Ket ni Samuel nangala iti maysa a cordero nga agsuso, ket isu indatagna a maysa a sibubukel a daton a mapuuran ken Jehova: ket ni Samuel immaoag ken Jehova gapu iti Israel; ket ni Jehova simmungbat kencuana.
Ket idi a ni Samuel idatdatagna idi ti daton a mapuuran, dagiti Filisteos immasidegda a manggubat a maibusor iti Israel; ngem ni Jehova naggurrood iti natbag a gurrood iti daydi nga aldaw iti rabaw dagiti Filisteos, ket riniribucna ida; ket isuda napasagda iti sango ti Israel.
Ket dagiti lallaki ti Israel rimmuarda iti Mizpa, ket kinamatda dagiti Filisteos, ket kinabilda ida, agingga iti nacagtengda iti baba ti Bet-car.
Idin ni Samuel nangala iti maysa a bato ket isu insaadna iti nagbaetan ti Mizpa ken Sen, ket ingaladna kencuana ti nagan nga Eben-ezer, a kinunana, Agingga ditoy ti nangtulongan ni Jehova cadacami.
Iti casta dagiti Filisteos naparucmada, ket isuda saanda nga immayen iti beddeng ti Israel: ket ti ima ni Jehova adda idi a maibusor cadagiti Filisteos cadagiti isu-amin nga al-aldaw ni Samuel.
Ket dagiti il-ili nga innala idi dagiti Filisteos iti Israel naisublida iti Israel, manipud Ecron agingga met laeng iti Gat; ket ti beddengna insalacan ti Israel iti ima dagiti Filisteos
Ket adda idi talna iti tengnga ti Israel ken dagiti Amorreo.
Ket ni Samuel inocomanna ti Israel cadagiti amin nga al-aldaw ti panagbiagna.
Ket iti tinawentawen pinagsasaganadna a napanan ti Bet-el, ken Gilgal, ken Mizpa; ket isu inocomna ti Israel isu-amin cadagidiay a luglugar.
Ket isu nagsubli idiay Rama, ta idiay ti yan idi ti balayna ket idiay isu ti nagocomanna iti Israel: ket isu nangibangon idiay iti maysa nga altar ken Jehova.
Ket naaramid idi a ni Samuel lacayen, nga inaramidna dagiti annacna a lallaki nga oc-ocom iti Israel.
Ket ti nagan ti inauna nga anacna Joel; ket ti nagan ti maicadua, Abia: isuda idi dagiti oc-ocom idiay Beer-seba.
Ket dagiti annacna saanda idi a nagna cadagiti daldalanna, no di ket simmiasida a siaannurot iti kinaagum, ket nagalada cadagiti pannocsoc, ket kinilloda ti kinajusticia.
Idin dagiti isu-amin a lallacay ti Israel naguornongda a nagtitipon, ket immayda ken Samuel idiay Rama;
Ket isuda kinunada kencuana, Adtoy sica lacaycan, ket dagiti annacmo a lallaki dida magna cadagiti daldalanmo: ita mangaramidca cadacami ti maysa nga ari a mangocom cadacami a cas cadagiti amin a nasnacion.
Ngem ti banag saan a nacaay-ayo ken Samuel, idi nga isuda kinunada, Iccannacami iti maysa nga ari a mangocom cadacami
Ket ni Samuel nagcararag ken Jehova.
Ket ni Jehova kinunana ken Samuel, Ipangagmo ti timec ti ili iti amin a cunada kenca; ta isuda didaca inumsi, no di ket siac ti inumsida tapno saanac coma nga agari cadacuada.
Cas mayannurot iti amin nga ar-aramid nga inaramidda nanipud iti aldaw a panangaonco cadacuada idiay Egipto agingga met laeng itoy nga aldaw, iti daydiay panangidianda caniac, ket nagservida cadagiti sabsabali a didios, castamet ti aramidenda kenca.
Ita ngarud ipangagmo ti timecda: ngem sica isupiatmonto a sidadaeg unay cadacuada, ket ipalawagmonto cadacuada ti wagas ti ari nga agarinto cadacuada.
Ket ni Samuel imbagana dagiti amin a sasao ni Jehova iti umili a nagdawat kencuana iti maysa nga ari.
Ket isu kinunana, Daytoy isunto ti wagas ti ari nga agarinto cadacayo: isu alaennanto dagiti annacyo a lallaki, ket dutocannanto ida a maipaay kencuana, nga agaywan cadagiti lugluganna, ken tapno isuda dagiti tattaona nga agcabcabayo; ket isuda agtaraydanto iti sango dagiti lugluganna;
Ket isu dutocannanto ida a maipaay kencuana, nga agservi a capcapitan dagiti rinibu, ken capcapitan dagiti linimapulo; ket isu isaadnanto ti dadduma nga agarado iti dagana ken agani iti panaganina, ket aramidenna nga ar-aruatenna iti gubat, ken ar-aruaten dagiti lugluganna.
Ket isu alaennanto dagiti annacyo a babbai tapno isuda dagiti agararamid iti bangbanglo, ken tapno isuda dagiti aglutluto, ken tapno isuda dagiti agtintinapay.
Ket isu alaennanto dagiti taltalonyo, ken dagiti uvasanyo, ken dagiti caolivaanyo, a dagiti met laeng casasayaatan unay cadacuada, ket itednanto ida cadagiti ad-adipenna.
Ket isu alaennanto ti apagcapullo dagiti bucbukelyo, ken dagiti cauvasanyo, ket itednanto cadagiti pagturayenna, ken cadagiti adipenna.
Ket isu alaennanto dagiti ad-adipenyo a lallaki ken dagiti ad-adipenyo a babbai, ken dagiti cataeran nga agtutuboyo a lallaki, ken dagiti as-asnoyo, ket icabilnanto ida iti trabajona.
Isu alaennanto ti apagcapullo dagiti ar-arbanyo: ket dacayto dagiti ad-adipenna.
Ket dacayo umkiscayto iti daydiay nga aldaw a gapu iti ariyo a piniliyo cadacayo; ket ni Jehova dinto sumungbat cadacayo iti daydiay nga aldaw.
Ngem ti ili dina kinayat a impangag ti timec ni Samuel; ket kinunada, Saan; no di ket dacami cayatmi ti maysa nga ari nga agturay cadacami,
Tapno dacami met agbalincami a cas cadagiti amin a nasnacion, ken tapno ti arimi ocomennacami coma, ken rumuar coma iti sangomi, ken makibacal cadagiti gubgubatmi.
Ket ni Samuel dinengngegna amin dagiti sasao ti umili, ket inulitna ida cadagiti pagdengngeg ni Jehova.
Ket ni Jehova kinunana ken Samuel, Ipangagmo ti timecda, ket yaramidam ida iti maysa nga ari
Ket ni Samuel kinunana cadagiti tattao ti Israel, Mapancayo tunggal tao iti ilina.
Adda idi maysa a lalaki ti Benjamin, a ti naganna Cis, nga anac a lalaki ni Abiel, nga anac a lalaki ni Seor, nga anac a lalaki ni Becora, nga anac a lalaki ni Afia, nga anac a lalaki ti maysa a Benjamita, maysa a lalaki a mannacabalin ken maingel.
Ket isu addaan idi iti maysa nga anac a lalaki, a ti naganna Saul, maysa a lalaki nga agtutubo ken nataer: ket awan idi ti lalaki nga agtutubo a natataer ngem isu ti tengnga dagiti annac ti Israel: manipud iti abagana ken agpangato nataytayag idi ngem iti uray asinoman iti umili.
Ket dagiti asno ni amana a Cis napucawda idi
Ket ni Cis kinunana ken Saul nga anacna a lalaki, Mangalaca itatta iti maysa cadagiti adipen ti cacuyogmo, ket tumacderca, ket inca biruken dagiti asno.
Ket isu linasatna ti caturodan ti Efraim, ket linasatna ti daga ti Salisa, ngem dida ida nabirucan: idin linasatda ti daga ti Saalim, ket idiay awanda met idi: ket isu limmasat iti daga dagiti Benjamitas, ngem dida ida nabirucan.
Idi nga immayda iti daga ti Suf, ni Saul kinunana iti adipenna nga adda idi kencuana, Umayca, ket agsublita coma, di la ket ta ni amac baybay-anna ti panangaluadna cadagiti asno, ket isu mapadanagto unay a gapu cadata.
Ket isu kinunana kencuana, Adtoy ita, adda iti daytoy nga ili ti maysa a lalaki ti Dios, ket isu ti maysa a lalaki a nacagun-od iti dayaw; isu-amin a cunana maaramid a di bumurong: ita inta coma idiay; nalabit a mabalinna nga ibaga cadata ti maipapan iti pagnaan isu nga papananta coma.
Idin kinuna ni Saul iti adipenna, Ngem, adtoy, no inta, ania ti yegta iti lalaki
ta ti taraon nadadaelen cadagiti alicamenta, ket awan ti sagut a yegta iti lalaki ti Dios; ania ti adda cadata?
Ket ti adipen simmungbat manen ken Saul, ket kinunana, Adtoy, adda iti imac ti apagcapat ti maysa a siclo ti pirac: daydiay itedconto iti lalaki ti Dios, tapno ibagana cadata ti dalanta.
(Idi ugma iti Israel, no maysa a tao mapan idi agsaludsod iti Dios, castoy ti kinunana, Umaycayo ket intayo coma macakita iti masacbayan; ta dagidiay naganenda ita iti Mammadto nagaladan idi ugma iti Macakita iti masacbayan.)
Idin kinuna ni Saul idi adipenna, 
Naimbag ti cunam; 
umayca, inta coma
Iti casta napanda iti ili nga yan idi ti lalaki ti Dios.
Idi a sumangsang-atda iti sang-atan nga agpa-ili, isuda nasaracanda dagiti babbalasang a rumrumuarda a mapan sumacdo iti danum, ket kinunada cadacuada, Adda ditoy ti macakita iti masacbayan?
Ket isuda sinungbatanda ida, ket kinunada, Adda; adtoy, adda iti sangom: agdarasca ita, ta isu umay ita nga aldaw iti ili; ta dagiti tattao addaanda iti maysa a sacrificio ita nga aldaw iti nangato a disso.
Apaman a dumtengca iti ili, dagus a masaracanyonto, iti sacbay ti yuulina iti nangato a disso a mangan; ta dagiti tattao didanto mangan agingga iti di umay, agsipud ta isu ti mangbendicion iti sacrificio; ket sadanto mangan dagidiay a maawis
Ita ngarud sumang-atcayo; ta iti daytoy a tiempo isu masaracanyonto.
Ket simmang-atda iti ili; ket idi a nacagtengda iti uneg ti ili, adtoy, ni Samuel rimmuar nga agturong cadacuada, tapno umuli iti nangato a disso.
Ni Jehova impaltiingna ken Samuel iti maysa nga aldaw iti sacbay ti yaay ni Saul, a kinunana,
Intono bigat iti daytoy met laeng nga horas ibaonconto kenca ti maysa a lalaki a naggapu iti daga ti Benjamin, ket sica pulotamto daydiay tapno isu ti pangulo iti ilic nga Israel; ket isu isalacannanto ti ilic iti ima dagiti Filisteos: ta siac kinitac ti ilic, agsipud ta ti asugda immay caniac.
Ket idi a ni Samuel nakitana ni Saul, ni Jehova kinunana kencuana, Adtoy, ti lalaki isu nga insaoc idi kenca
Daytoy met laeng ti addaanto iti panangituray iti ilic.
Idin ni Saul dimmenna ken Samuel iti ruangan, ket kinunana, Dawatec kenca, ibagam coma caniac, no sadino ti yan ti balay ti macakita iti masacbayan.
Ket ni Samuel simmungbat ken Saul, ket kinunana, Siac ti macakita iti masacbayan; umulica iti sangoc iti nangato a disso, ta dacayo makicaancayto caniac itoy nga aldaw: ket iti bigat palubosancanto a mapan, ket saoecto kenca amin nga adda ita pusom.
Ket iti maipapan cadagiti asnom a napucaw idi maicatlo nga aldaw a napalabas, dica panunuten ida; ta nasaracandan
Ket iti siasino ti pacaipaayan ti amin a macalicaguman iti Israel
Saan aya a maipaay kenca, ken iti amin a balay ni amam?
Ket ni Saul simmungbat ket kinunana, Saan aya a siac ti maysa a Benjamita, iti cababassitan cadagiti capcaputotan ti Israel
Ket ti familiac ti cababassitan dagiti amin a famfamilia ti caputotan ni Benjamin
Apayapay ngarud a saoem caniac iti castoy?
Ket ni Samuel innalana da Saul ken ti adipenna, ket inserrecna ida iti laem, ket pinagtugawna ida idi lugar a cangatoan cadagiti a naawis, nga isuda idi dagiti agtallopulo a tattao.
Ket ni Samuel kinunana iti aglutluto, Yegmo ti apag nga intedco kenca isu nga kinunac kenca, Isu ti isaadmo iti dennam.
Ket ti aglutluto innalana ti luppo, ken daydi nga adda iti rabawna, ket isu insaadna iti sango ni Saul
Ket ni Samuel kinunana, Adtoy, daydi a naidulin
isu isaadmo iti sangom ket canem; agsipud ta iti nadutocan a tiempo isu naidulin a maipaay kenca, ta kinunac, Siac nagawisac cadagiti tattao
Iti casta ni Saul nakipangan ken Samuel iti daydi nga aldaw.
Ket idi immulogda a naggapu iti nangato a disso iti ili, isu nakisarita ken Saul iti toctoc ti balay.
Ket isuda bimmangonda a nasapa: ket naaramid idi dandani agbannawag, a ni Samuel inayabanna ni Saul iti toctoc ti balay, a kinunana, Bumangonca, ta papanawenca
Ket ni Saul bimmangon, ket isuda rimmuarda a dua, isu ken ni Samuel.
Idi a sumalsalogda iti pungto ti ili, ni Samuel kinunana ken Saul, Paunaem cadata dayta adipen (ket isu immuna), ngem sica agurayca nga umuna, tapno ipangngegco kenca ti sao ti Dios.
Idin ni Samuel innalana ti botella ti lana, ket isu ti imbucbocna iti rabaw ti olona, ket isu inagcanna, ket kinunana, Saan aya a ti panangpulot ni Jehova kenca ti pagpanguloam iti tawidna?
Intono macapanawca caniac ita nga aldaw, isu ti pannacasaracmonto cadagiti dua a tao iti denna ti tanem ni Raquel, iti beddeng ti Benjamin idiay Selsa; ket isuda saoendanto kenca, Dagiti asno a napanmo biniruc nasaracandan; ket, adtoy, ni amam binaybay-anna ti panagaywan cadagiti asno, ket adda a sidadanag gapu cadacayo, a cunana, ania ti aramidecto a gapu iti anacco a lalaki?
Isunton ti ipapanmo manipud sadiay, ket sica dumtengcanto iti lugo ti Tabor ket idiay sabtendacanto dagiti tallo a lallaki a sumang-at iti Dios idiay Bet-el, a ti maysa mangicuyog cadagiti tallo nga urbon a calding, ket ti maysa mangicuyog cadagiti tallo a bukel a tinapay, ket ti maysa mangicuyog iti sangasupot a lalat nga arac:
Ket cablaawandacanto, ket itdendanto kenca dagiti dua a bukel a tinapay, isu a sica awatemto iti imada.
Calpasan daydiay sica dumtengcanto iti turod ti Dios, isu nga yan ti agaywan a buyot dagiti Filisteos: ket maaramidto, nga intono macagtengca idiay iti ili, a sica masaracamto ti maysa a bunggoy dagiti mammadto nga agsalsalog manipud iti nangato a disso agraman maysa a salterio, ken maysa nga adufe, ken maysa a flauta, ken maysa nga arpa, iti sangoda; ket isuda agpadpadtodanto:
Ket ti Espiritu ni Jehova umayto a sipipigsa unay kenca, ket sica makipagpadtocanto cadacuada, ket mabalbaliwancanto a sabali a lalaki.
Ket maaramidto intono dagitoy a pagilaslasinan umayda kenca a sica aramidemto cas ti panangipaay kenca ti gundaway; ta ti Dios adda kenca.
Ket sica sumalogcanto iti sangoanac agingga iti Gilgal; ket adtoy, siac sumalogacto agingga kenca, a mangidaton cadagiti daton a mapuuran, ken agidatag cadagiti sacrificio dagiti datdaton ti cappia: aguraycanto bayat iti pito nga aldaw, agingga iti yaayco kenca, ket iparangarangco kenca no ania ti aramidemto.
Ket idi a casta, idi a nacatallicud ken ni Samuel, ti Dios intedna kencuana ti sabali a puso: ket isu-amin dagidiay a pagilaslasinan naaramidda iti daydi nga aldaw.
Ket idi nga isuda immayda nanipud idiay agingga iti turod, adtoy, ti maysa a bunggoy dagiti mammadto simmabet kencuana; ket ti Espiritu ti Dios immapay a sipipigsa kencuana, ket isu nagpadto iti tengngada.
Ket naaramid, nga amin a nacaammo kencuana idi unana a tiempo nakitada nga, adtoy isu makipagpadto idi cadagiti mammadto, idin ti umili kinunana ti maysa ken maysa, Ania daytoy nga immay iti anac a lalaki ni Cis
Ni Saul adda met aya iti tengnga dagiti mammadto?
Ket maysa iti daydi met laeng a lugar simmungbat ket kinunana, Ket asino aya ti amada
Gapuna a nagbalin ti maysa a proverbio, Ni Saul adda met aya iti tengnga dagiti mammadto?
Ket idi nga isu nagibusna ti panagpadto, immay iti disso a nangato.
Ket ti uliteg ni Saul kinunana kencuana ken iti adipenna, Sadino aya ti napananyo
Ket isu kinunana, Napancami nagsapul cadagiti asno; ket idi a nakitami a saan ida a mabirucan, dimtengcami ken Samuel.
Ket ti uliteg ni Saul kinunana, Dawatec kenca, ibagam caniac, no ania ti kinuna ni Samuel kenca.
Ket ni Saul kinunana ken ulitegna, Imbagana cadacami a nalawag a dagiti asno nabirucandan
Ngem maipapan iti panggep ti pagarian, nga insao ni Samuel, isu saanna nga imbaga kencuana.
Ket ni Samuel inayabanna ti umili a natiptipon ken Jehova idiay Mizpa;
Ket isu kinunana cadagiti annac ti Israel, Castoy ti saoen ni Jehova, a Dios iti Israel, Siac inaonco ti Israel sadi Egipto, ket insalacancayo iti ima dagiti Egipcios, ken iti ima dagiti amin a pagpagarian a namarigat cadacayo:
Ngem dacayo iwacsiyo ita nga aldaw ti Diosyo, a mangisalacan cadacayo cadagiti amin a pacarigrigatanyo ken pacapalpaldaanganyo; ket dacayo kinunayo kencuana, Saan, no di ket mangisaadca iti maysa nga ari cadacami
Ita ngarud agparangcayo iti sango ni Jehova babaen ti capututanyo ken rinibribuyo.
Iti casta ni Samuel inyasidegna amin a caputotan ti Israel, ket ti caputotan ni Benjamin naala idi.
Ket isu inyasidegna ti caputotan ni Benjamin cadagiti finamfamilia cadacuada; ket ti familia dagiti Matritas naala idi; ket ni Saul nga anac a lalaki ni Cis naala idi: ket idi nga isu sapulenda, isu saan idi a nasaracan.
Gapuna isuda nagsaludsudda manen ken Jehova, Adda pay laeng maysa a lalaki nga umay ditoy
Ket ni Jehova simmungbat, Adtoy, isu naglemmeng iti tengnga dagiti gargaret.
Ket isuda nagtarayda ket isu innalada idiay; ket idi nga isu nagtacder iti tengnga ti umili, isu nataytayag ngem iti uray siasino iti umili manipud abagana ken agpangato.
Ket ni Samuel kinunana iti amin nga umili, Kitaenyo daydiay a ni Jehova pinilina, nga awan ti maysa a cas kencuana iti amin nga umili
Ket amin nga umili nagpuccaw, ket kinunana, Agbiag coma a manayon ti ari.
Idin ni Samuel imbagana iti umili ta wagas ti pagarian, ket insuratna iti maysa a libro, ket isu indissona iti sango ni Jehova
Ket ni Samuel pinagawidna ti amin nga ili, tunggal tao iti balayna.
Ket ni Saul napan met iti balayna idiay Gabaa; ket idiay napan a kimmuyog kencuana ti buyot, a dagiti puspusoda tinignay ti Dios.
Ngem dagiti dadduma a tattao a dakes kinunada, Casano ti panangisalacannanto cadacayo daytoy a lalaki
Ket isu linalaisda, ket dida nangyeg ti sagut kencuana
Ngem isu sinalimetmetanna ti talnana.
Idin ni Naas nga Ammonita simmang-at, ket nagpacarso a maibusor iti Jabes-galaad: ket amin a tattao ti Jabes kinunada ken Naas, Mangaramidca cadacami iti maysa a tulag, ket agservicamto kenca.
Ket ni Naas nga Ammonita kinunana cadacuada, Iti castoy ti panangaramidco ti tulag cadacayo, nga amin dagiti matayo a makincanawan masuatda; ket isu isaadconto a maysa a pacaibabainan iti amin nga Israel.
Ket dagiti lallacay ti Jabes kinunada kencuana, Iccannacami iti pito nga aldaw a paway-way, tapno mangibaoncami coma cadagiti babaonen agingga cadagiti amin a bedbeddeng ti Israel; ket iti casta, no awan ti mangisalacan cadacami, rumuarcamto kenca.
Idin immay dagiti babaonen iti Gabaa ni Saul, ket insaoda dagitoy a sasao cadagiti laplapayag ti umili; ket amin nga umili inngatona ti timecna, ket nagsangitda.
Ket, adtoy, ni Saul immay a sumarsaruno cadagiti vacvaca a naggapu iti away; ket ni Saul kinunana, Ania ti ut-uten ti umili nga agsangitda
Ket isuda imbagada kencuana dagiti sasao dagiti tattao ti Jabes.
Ket ti Espiritu ti Dios immapay a sipipigsa iti rabaw ni Saul idi a nangngegna dagitoy a sasao, ket ti pungtotna simged a casta unay.
Ket isu nangala iti sancaparis a vaca, ket rinangcayna, ket imbaonna ida cadagiti amin a bedbeddeng ti Israel iti ima dagiti naibaon, a kinunana, Uray siasinoman a di-umay sumurot cada Saul ken ni Samuel, castoy ti maaramidto cadagiti vacvacana
Ket ti panagbuteng ken Jehova nagtinnag iti umili, ket isuda rimmuarda a cas maymaysa a lalaki.
Ket isu binilangna ida idiay Bezec; ket dagiti annac ti Israel tallo gasut a ribuda, ket dagiti lallaki ti Juda tallopulo a ribuda.
Ket isuda kinunada cadagiti naibaon nga immay idi, Castoy ti saoenyonto cadagiti tattao ti Jabes-galaad, Intono bigat, iti horas ti ipupudot ti init, addaancayto iti pannacaisalacan
Ket dagiti naibaon immayda ket imbagada cadagiti tattao ti Jabes: ket isuda naragsacda.
Gapuna a dagiti tattao ti Jabes kinunada, Intono bigat rumuarcaminto cadacayo, ket aramidenyonto cadacami ti isu-amin nga ipagarupyo a naimbag cadacayo.
Ket iti casta iti bigat, a ni Saul incabilna dagiti tattao cadagiti nagcatlo cabuyotan; ket immayda iti tengnga ti pacarso iti panagbantay iti bigat, ket kinabilda dagiti Ammonitas agingga iti capudot ti aldaw: ket naaramid, a dagidiay a natda nawarawarada, iti casta nga awan idi ti dua cadacuada a nabaybay-an a nagtipon.
Ket ti ili kinunana ken Samuel, Asino ti nagcuna, Ni Saul agarinto aya cadatayo
alaenyo dagiti tattao, tapno papatayenmi ida.
Ket ni Saul kinunana, Awanto ti uray maysa a tao a mapapatay ita nga aldaw; ta ita nga aldaw ni Jehova nagaramid iti pannacaisalacan iti Israel.
Idin kinuna ni Samuel iti umili, Umaycayo, ket intayo coma idiay Gilgal, ket pabaroentayo ti pagarian idiay.
Ket amin nga umili napan idiay Gilgal; ket idiay isuda inaramidda ni Saul nga ari iti sango ni Jehova idiay Gilgal; ket idiay indatonda dagiti sacrificio dagiti daton ti cappia iti sango ni Jehova; ket idiay ni Saul ken amin a tattao nagragragsacda iti casta unay.
Ket ni Samuel kinunana iti amin nga Israel, Adtoy, nangngegco ti timecyo iti isu-amin daydi a nagcunaanyo caniac, ket nangaramidac iti ari cadacayo.
Ket ita, adtoy, magna ti ari iti sangoyo; ket siac lacayacon ken ubananacon; ket, adtoy, dagiti annacco a lallaki addada cadacayo: ket siac nagnaac iti sangoyo nanipud kinaubingco agingga ita nga aldaw.
Adtoyac: manacsicayo iti maibusor caniac iti sango ni Jehova, ken iti sango ti pinulotanna: innalac aya ti vaca ti uray siasinoman
wenno innalac aya ti vaca ti uray siasinoman
Wenno siasino ti sinuiticco idi
siasino ti pinagrigatco idi
Wenno iti ima ti siasino ti nangalaac ti panocsoc isu a nangbulsecac cadagiti matac
ket isu isublicto cadacayo.
Ket isuda kinunada, Sica dinacami sinuitic, wenno pinarparigatnacami, dica nangala ti uray aniaman iti ima ti siasinoman a tao.
Isu kinunana cadacuada, Ni Jehova isu ti macasacsi a maibusor cadacayo, ket ti pinulotanna isu ti macasacsi ita nga aldaw, a dacayo dicayo nacasarac iti uray aniaman iti imac
Ket isuda kinunada, Isu ti macasacsi.
Ket ni Samuel kinunana iti amin nga umili
Isu ni Jehova ti nangtuding idi cada Moises ken Aaron, ket inaonna dagiti ammayo iti daga nga Egipto.
Ita ngarud agtacdercayo a siuulimec, tapno ibitlac coma cadacayo iti sango ni Jehova iti maipapan cadagiti amin a nalinteg a gapuanan ni Jehova, nga inaramidna cadacayo, ken cadagiti ammayo.
Idi ni Jacob immay iti Egipto, ken idi nga immawag dagiti ammayo ken Jehova, idin ni Jehova imbaonna da Moises ken Aaron, isuda a nangaon cadagidi ammayo sadi Egipto, ken pinagnaedna ida itoy a disso.
Ngem linipatanda ni Jehova a Diosda; ket inlacona ida iti ima ni Sisara, a capitan ti buyot ni Asor, ken iti ima dagiti Filisteos, ken iti ima ti ari ti Moab; ket nakigubatda a maibusor cadacuada.
Ket immawagda ken Jehova, ket kinunada, Dacami nagbasolcami, agsipud ta inidianmi ni Jehova, ket nagservicami cadagiti Baales ken ni Astarot: ngem ita isalacannacami iti ima dagiti cabcabusormi, ket agservicamto kenca.
Ket ni Jehova imbaonna da Jerobaal, ken Bedan, ken Jefte, ken Samuel, ket insalacannacayo iti ima dagiti cabcabusoryo iti tunggal sikigan; ket nagnaedcayo a sitatalged.
Ket idi nakitayo ni Naas nga ari dagiti annac ni Ammon nga immay a maibusor cadacayo, dacayo kinunayo caniac, Saan, no di ket maysa nga ari ti agarinto cadacami; idinto a ni Jehova a Diosyo isu idi ti ariyo.
Gapuna ita adtoy ti ari a piniliyo, ken isu a dinawatyo: ket, adtoy, ni Jehova nangisaad iti maysa nga ari cadacayo.
No agbutengcayonto ken Jehova, ken agservicayonto kencuana, ken ipangagyonto kencuana, ken ipangagyonto ti timecna, ket dicayo sumungit a maicaniwas iti bilin ni Jehova, ket dacayo ken castamet ti ari nga agari cadacayo padapadacayo a sumurot ken Jehova a Diosyo, naimbag:
Ngem no dicayto ipangag ti timec ni Jehova, no di ket sumungitcayto a maibusor iti bilin ni Jehova, iti casta bumusorto cadacayo ti ima ni Jehova, cas naibusor idi cadagiti ammayo.
Gapuna ita agtacdercayo a siuulimec ket kitaenyo daytoy dackel a banag, a ni Jehova aramidennanto iti sango dagiti matmatayo.
Saan aya a panagaani iti trigo ita nga aldaw
Umawagacto ken Jehova, tapno ibaonna coma ti gurrood ken tudo; ket ammaoenyonto ken kitaenyonto a ti kinadangkesyo dackel, isu nga inaramidyo iti imatang ni Jehova, iti panagdawatyo iti maysa nga ari.
Iti casta ni Samuel immawag ken Jehova; ket ni Jehova imbaonna ti gurrood ken tudo iti daydi nga aldaw: ket amin nga ili nagbuteng iti casta unay ken ni Jehova casta met ken ni Samuel.
Ket amin nga umili kinunana ken Samuel, Agcararagca iti maipaay cadagiti ad-adipenmo ken Jehova a Diosmo, tapno dicami matay; ta innayonmi cadagiti basbasolmi daytoy a dakes, ti panagdawatmi iti maipaay cadacami a maysa nga ari.
Ket ni Samuel kinunana iti umili, Dicayo agbuteng: pudno unay nga inaramidyo amin daytoy a dakes; nupay casta dicayo sumiasi iti isusurot ken Jehova, no di ket agservicayo kencuana iti amin a pusoyo:
Ket dicayo sumiasi: ta isunton ti ipapanyo isusurot cadagiti ubbaw a banbanag a saan a macagunguna wenno macaisalacan, ta isuda ubbawda.
Ta ni Jehova dinanto idian ti ilina gapu iti dackel a naganna, agsipud ta isu ti nacaay-ayo ken Jehova ti panangaramidna cadacayo nga umili a maipaay kencuana met laeng.
Maysa pay no maipapan caniac, mayadayu coma caniac a siac agbasolac coma iti maibusor ken Jehova iti panagsardengco nga agcararag iti maipaay cadacayo: no di ket isurocayto iti naimbag ken iti nalinteg a dalan.
Isuna laeng nga agbutengcayo ken Jehova, ken agservicayo kencuana iti kinapudno agraman amin a pusoyo: ta panunotenyo no casano ti cadackel dagiti banbanag nga inaramidna gapu cadacayo.
Ngem no agaramidcayto pay laeng iti kinadangkes, maibuscayto dacayo ken ti ariyo agpadpada.
Ni Saul uppat a pulo dagiti tawenna idi nangrugi nga agari; ket idi a nacapagari cadagiti dua a tawen iti Israel,
Ni Saul nangpili ti agpaay kencuana iti tallo ribu a lallaki ti israel, dagiti dua ribu cadacuada addada idi ken Saul idiay Micmas, ken idiay bantay ti Bet-el, ket dagiti sangaribu addada idi ken Jonatan idiay Gabaa ti Benjamin ket ti natda iti umili isu imbaonna tunggal lallaki iti toldana.
Ket ni Jonatan kinabilna ti agbantay a buyot dagiti Filisteos, ken addada idi idiay Geba; ket dagiti Filisteos sumalogdanto caniac agingga Saul pinagumina ti tangguyob iti amin a daga, a kinunana, Denggen coma dagiti Hebreo.
Ket amin nga Israel nangngegda a masasao a ni Saul kinabilna ti agbantay a buyot dagiti Filisteos nga casta met a ti Israel naaddaanda ti kinaimon cadagiti Filisteos
Ket ti umili naurnong a nagtitipon a simmurot ken ni Saul idiay Gilgal.
Ket dagiti Filisteos naggigimongda a nagtitipon a makibacal iti Israel, tallopulo ribu a luglugan, ken innem a ribu a tattao a nagcacabayo, ken tattao a casda la iti darat nga adda iti igid ti baybay iti caadu: ket isuda simmang-atda, ket nagpacarsoda idiay Micmas, iti daya ti Bet-aven.
Idi a dagiti tattao ti Israel nakitada nga addada idi iti maysa a narigat a casasaad (ta ti umili nariribuc idi), idin ti umili naglemmeng cadagiti gucgucayab, ken samsamec, ken batbato, ken cadagiti socsocsoc, ken cadagiti bitbito.
Ita dadduma cadagiti Hebreo bimmallasiwda idi iti Jordan agingga iti daga ti Gad ken Galaad; ngem maipapan ken Saul, isu adda pay laeng idi idiay Gilgal, ket amin nga umili simmurot kencuana a sitatayegtegda.
Ket isu naguray bayat ti pito nga aldaw, a cas mayabuloy iti nakedngan a tiempo a ni Samuel tinudinganna idi: ngem ni Samuel saan nga immay iti Gilgal; ket ti umili nawarawara idi nanipud kencuana.
Ket ni Saul kinunana, Mangyegcayo caniac ditoy iti daton a mapuuran, ken dagiti datdaton ti cappia
Ket isu indatagna ti daton a mapuuran.
Ket naaramid nga apaman nga isu nagibusna ti panangidatagna iti daton a mapuuran, adtoy ni Samuel dimteng; ket ni Saul rimmuar a simmabet kencuana, tapno isu cablaawanna.
Ket ni Samuel kinunana, Ania ti inaramidmo
ket ni Saul kinunana, Agsipud ta nakitac a ti umili nawara idi nanipud caniac, ken sica dica immay cadagiti al-aldaw a natudingan, ket dagiti Filisteos naguummongda idiay Micmas;
Gapuna kinunac, Ita dagiti Filisteos nangngegda daydi, Ket ni iti Gilgal, ket siac saanac a nagdawat iti caasi ni Jehova: siac napilitac ngarud, ket indatagco ti daton a mapuuran.
Ket ni Samuel kinunana ken Saul, Nagaramidca a simamauyong; sica dica inaywanan ti bilin ni Jehova a Diosmo, nga imbilinna kenca: ta ita ni Jehova pinasingkedanna coma ti pagariam iti Israel iti agnanayon.
Ngem ita ti pagariam saanto a mataginayon: ni Jehova nangsapul ti agpaay kencuana iti maysa a lalaki a mayannurot iti pusona met laeng, ket ni Jehova isu tinudinganna a pangulo ti ilina, agsipud ta sica dica inaywanan daydi a ni Jehova imbilinna kenca.
Ket ni Samuel timmacder ket simmang-at nanipud Gilgal agingga iti Gabaa ti Benjamin
Ket ni Saul binilangna dagiti tattao nga adda idi kencuana, nga aginnem a gasut a lallaki.
Ket ni Saul ken ni Jonatan nga anacna a lalaki, ken dagiti tattao nga adda idi cadacuada, nagtaengda idiay Gabaa ti Benjamin: ngem dagiti Filisteos nagpacarsoda idiay Micmas.
Ket dagiti managsamsam rimmuarda a naggapu iti pacarso dagiti Filisteos a nagcatlo cabuyotan: ti maysa a cabuyotan nagsicco iti dalan nga agturong iti Ofra, agingga iti daga ti Sual.
Ket ti sabali a cabuyotan nagsicco iti dalan nga agpa-Bethoron; ket sabali a cabuyotan nagsicco iti dalan ti beddeng a tumannawag iti lobong ti Seboim nga agturong iti let-ang.
Idiay idi awan masaracan a mammanday iti isu-amin a daga ti Israel; ta dagiti Filisteos kinunada, di la ket ta dagiti Hebreo mangaramidda ti cucuada a camcampilan wenno gaygayang:
Ngem amin dagiti Israelitas simmalogda cadagiti Filisteos tapno agasa tunggal lalaki ti subsubna, ken ti dingdingna, ken ti wasayna, ken ti gabionna;
Nupay isuda addaanda idi iti maysa a garugad a maipaay cadagiti gabion, ken cadagiti dingding, ken cadagiti carudcud, ken cadagiti wasay, ket pangisaadda cadagiti pagtugkic.
Iti casta naaramid idi aldaw ti gubat, nga awan idi ti campilan wenno gayang a nasaracan iti ima ti uray siasinoman cadagiti tattao nga adda idi ken Saul ken ni Jonatan; ngem ken Saul ken ni Jonatan nga anacna a lalaki nasaracanda idi.
Ket ti agaywan a buyot dagiti Filisteos rimmuarda iti wangawangan ti Micmas.
Napasamac iti maysa nga aldaw, a ni Jonatan nga anac a lalaki ni Saul kinunana idi agtutubo a lalaki nga agawawit cadagiti igamna, Umayca, ket umallatiwta coma iti agbantay a buyot dagiti Filisteos, nga adda idiay a bangir
Ngem dina imbaga ken amana.
Ket ni Saul naggian iti caadayuan a paset ti Gabaa iti siroc ti cayo a granado nga adda idiay Migron: ket dagiti tattao nga adda idi kencuana aginnem a gasutda a lallaki;
Ket ni Ahias, nga anac a lalaki ni Ahitob, a cabsat a lalaki ni Icabod, nga anac a lalaki ni Finees nga anac a lalaki ni Eli, a padi ni Jehova idiay Silo, nagcawes iti maysa nga efod
Ket dagiti tattao dida naammoan a ni Jonatan napan.
Ket ti baet dagiti wangawangan a sinapul idi ni Jonatan nga allatiwan iti agaywan a buyot dagiti Filisteos, adda idi maysa a gangal a natirad iti maysa a bangir, ken maysa a gangal a natirad iti sabali a bangir: ket ti nagan ti maysa Boses, ket ti nagan ti sabali Sene.
Ti maysa a gangal tumacder iti amianan iti sango ti Micmas, ket ti sabali iti abagatan iti sango ti Gabaa.
Ket ni Jonatan kinunana idi agtutubo a lalaki nga agawawit cadagiti igamna, Umayca, ket umallatiwta coma iti a buyot agbantay dagitoy di nacugit: nalabit a ni Jehova agaramidto gapu cadata; ta awan ti manglapped ken Jehova iti panangisalacanna iti pannacaaramat iti adu wenno bassit.
Ket daydi agawawit cadagiti igamma kinunana kencuana, Aramidem amin nga adda ita pusom: tumaliawca, adtoy, addaac kenca a siaannurot ita pusom.
Idin kinuna ni Jonatan, Adtoy umallatiwtanto cadagiti tattao, ket agparangtanto cadacuada.
No saoenda ti castoy cadata, Aguraycayo agingga iti yaaymi cadacayo; iti casta agtacdertanto a siiintec cadagiti yanta met laeng, ket ditanto sumang-at cadacuada.
Ngem no saoendanto ti castoy, Sumang-atcayo cadacami, sumang-attanto ngarud; ta ni Jehova inyawatna ida cadagiti imimata: ket daytoy isunto ti pagilasinan cadata.
Ket isuda a dua nagparangda iti agaywan a buyot dagiti Filisteos: ket dagiti Filisteos kinunada, Adtoy, dagiti Hebreo rumuarda cadagiti gucgucayab a naglemmenganda.
Ket dagiti tattao ti buyot nga agbantay simmungbatda cada Jonatan ken daydi agawawit cadagiti igamna, ket kinunada, Sumang-atcayo cadacami, ket iparangminto cadacayo ti maysa a banag
Ket ni Jonatan kinunana idi agawawit cadagiti igamna, Sumang-atca iti licudac: ta ni Jehova inyawatna ida iti ima ti Israel.
Ket ni Jonatan incalabcabna dagiti im-imana ken sacsacana, ket daydi agawawit cadagiti igamna idi licudanna: ket isuda napasagda iti sango ni Jonatan: 
ket daydi agawawit cadagiti igamna patayenna idi ida iti licudanna.
Ket daydi immuna a panagpapatay, nga inaramid da Jonatan ken daydi agawawit cadagiti igamna, agduapuloda a lallaki, iti uneg ti cas maysa a caguddua ti pagatiddagan ti maysa a gurit iti maysa nga acre ti daga.
Ket adda idi maysa a mamagtayegteg iti pacarso, idi away, ken iti nagtengngaan dagiti amin a tattao; ti buyot nga agbantay, ken dagiti managsamsam, nagpigergerda met; ket ti daga nagkintayeg: iti casta adda idi naindaclan a panagpigerger.
Ket dagiti lallaki a pagwanawanen ni Saul idiay Gabaa ti Benjamin kimmitada; ket, adtoy, a ti umasiwecwec nasayyasayyada, ket isuda napanda ket naiwaraswarasda.
Idin kinuna ni Saul cadagiti tattao nga adda idi kencuana, Agbilangcayo ita, ket kitaenyo no siasino ti napan a naggapu cadatayo
Ket idi a nacabilangda, adtoy, ni Jonatan ken ti agawawit cadagiti igamna awanda idi idiay.
Ket ni Saul kinunana ken Ahias, Yegmo ditoy ti lacasa ti Dios
Ta ti lacasa ti Dios adda idi idiay iti daydi a tiempo cadagiti annac ti Israel.
Ket naaramid iti bayat a ni Saul agsasao idi iti padi, a daydi gulogulo nga adda idi iti pacarso dagiti Filisteos nagtuloy ken dimmegdeg: ket ni Saul kinunana idi padi, Cucotem ta imam.
Ket ni Saul ken amin a tattao nga adda idi kencuana naururnongda, ket immayda iti gubat: ket, adtoy, ti campilan ti tunggal lalaki maibusor idi iti cadduana, ket adda idi maysa a dackel a pannacariribuc.
Idin dagiti Hebreo a nakicaddua idi cadagiti Filisteos cas idi unana a tiempo, ket nakipagsang-atda cadacuada iti pacarso, a naggapu iti daga a naglawlaw, uray isuda met nagsublida cadagiti Israelitas nga adda idi ken ni Saul ken ni Jonatan.
Casta met dagiti isu-amin a lallaki ti Israel a naglemmeng idi iti caturodan ti Efraim, idi a nangngegda a dagiti Filisteos nagtarayda, uray isuda kimmamatda met a siinget cadacuada iti paggugubatan.
Iti casta ni Jehova insalacanna ti Israel iti daydi nga aldaw: ket ti bacal immallatiw idiay Bet-aven.
Ket dagiti tattao ti Israel naparigatda iti daydi nga aldaw; ta ni Saul pinagsapatana dagiti tattao, a kinunana, Mailunod ti lalaki a mangan iti uray aniaman a taraon agingga iti rumabii, ket siac macabalesac cadagiti cabusorco
Iti casta awan cadagiti tattao ti nangraman iti taraon.
Ket amin nga umili immay iti bakir; ket adda idi diro iti rabaw ti daga.
Ket idi a dagiti tattao immayda iti bakir, adtoy, ti diro agtedted: ngem awan ti lalaki a nangipisoc ti imana iti ngiwatna; ta dagiti tattao nagbutengda idi iti sapata.
Ngem ni Jonatan dina nangngeg ni amana idi incumitna cadagiti tattao iti sapata: gapuna nga isu inyunatna ti murdong ti sarucod nga adda iti imana, ket isu ti intanebna iti rara, ket incabilna iti ngiwatna; ket dagiti matana naglawagda.
Idin simmungbat ti maysa cadagiti tattao, ket kinunana, Ni amam incumitna iti nairut unay cadagiti tattao ti maysa a sapata, a kinunana, Mailunod ti tao a mangan iti taraon iti daytoy nga aldaw
Ket dagiti tattao napacsuyanda idi.
Idin ni Jonatan kinunana, Ni amac riribukenna ti daga: Dawatec cadacayo, kitaenyo no casano ti panaglawag dagiti matac, gapu ta nangramanac iti sangcabassit itoy diro.
Dinto ngarud ad-adda, no cas pagarigan dagiti tattao nanganda coma a siwawaya ita nga aldaw iti samsam cadagiti cabusorda a nasaracanda
ta ita awan ti dackel a panagpapatay iti tengnga dagiti Filisteos.
Ket kinabilda dagiti Filisteos iti daydi nga aldaw nanipud Micmas agingga iti Ajalon
Ket dagiti tattao napacsuyanda idi.
Ket dagiti tattao nagtarayda iti samsam, ken nangala cadagiti carcarnero, ken vacvaca, ken ur-urbon dagiti vaca, ket pinartida ida iti daga; ket dagiti tattao kinnanda ida agraman dara.
Idin imbagada ken Saul, a kinunada, Adtoy dagiti tattao agbasolda iti maicaniwas ken Jehova, ta iti daydiay canenda agraman dara
Ket isu kinunana, Dacayo nagaramidcayo a sililiput: mangitulidcayo iti maysa a dackel a bato caniac ita nga aldaw.
Ket ni Saul kinunana, Agwarascayo iti tengnga dagiti tattao, ket cunayo cadacuada, Mangyeg caniac ti tunggal tao ti vacana, ken tunggal tao ti carnerona, ket patienyo ida ditoy, ken canenyo; ket dicayo agbasol iti maibusor ken Jehova iti pananganyo agraman dara
Ket amin dagiti tattao incuyogna kencuana tunggal tao ti vacana idi a rabii, ket pinartida ida idiay.
Ket ni Saul nangbangon iti maysa nga altar ken Jehova: isu met laeng ti immuna nga altar a binangonna ken Jehova.
Ket ni Saul kinunana, Sumalogtayo nga agsurot cadagiti Filisteos iti rabii, ket agsamsamtayo iti tengngada agingga iti aglawag ti bigat, ket ditayo coma mangitidda iti uray maysa a tao cadacuada
Ket isuda kinunada, Aramidem ti uray aniaman a pagarupem a naimbag
Iti casta ti padi, kinunana: Umadanitayo coma ditoy iti Dios.
Ket ni Saul nagsaludsud iti patigmaan ti Dios, Sumalogacto nga agsurot cadagiti Filisteos
yawatmonto ida iti ima ti Israel
Ngem isu saan a simmungbat kencuana iti daydi nga aldaw.
Ket ni Saul kinunana, Umadanicayo ditoy, dacayo amin a pangpangulo dagiti tattao; ket ammoenyo ken kitaenyo no sadino ti ayan daytoy a basol ita nga aldaw.
Ta, cas sibibiag ni Jehova, isu a mangisalacan iti Israel, nupay adda coma ken Jonatan nga anacco, isu pudno a matayto
Ngem awan idi ti maysa a tao iti tengnga dagiti amin a tattao ti simmungbat kencuana.
Idin kinunana iti amin nga Israel, Agyancayo iti maysa a bangir, ket siac ken ni Jonatan nga anacco agyancamto iti sabali a bangir
Ket dagiti tattao kinunada ken Saul, Aramidem ti pagarupem a naimbag.
Gapuna a ni Saul kinunana ken Jehova, a Dios ti Israel, Iparangarangmo ti nalinteg
Ket da Saul ken Jonatan naalada gapu iti gasat; ngem dagiti tattao nacalisida.
Ket ni Saul kinunana, Pagginnasanggasatendacami siac ken ni Jonatan
Ket ni Jonatan naala.
Idin ni Saul kinunana ken Jonatan, Ibagam caniac no ania ti inaramidmo
Ket ni Jonatan imbagana kencuana ket kinunana, Siac pudno a rinamanac ti bassit a diro iti murdong ti sarucod nga adda idi iti imac; ket, adtoy, rebbengco ti matay.
Ket ni Saul kinunana, Ti Dios aramidenna a casta ken ad-adda pay ta sica; mataycanto a di-bumurong, Jonatan.
Ket dagiti tattao kinunada ken Saul, Matayto aya ni Jonatan, a nangaramid iti daytoy dackel a pannacaisalacan iti Israel
Adayu iti dayta: cas sibibiag ni Jehova, awanto ti maysa a buoc ti olona a matnag iti daga; ta isu nakipagaramid iti Dios ita nga aldaw
Iti casta dagiti tattao sinalacnibanda ni Jonatan, nga isu saan a natay idi.
Idin ni Saul simmang-at a naggapu iti panangsurotna cadagiti Filisteos; ket dagiti Filisteos napanda iti lugarda met laeng.
Idi a ni Saul naalana ti pagarian iti Israel, nakigubat a maicaniwas cadagiti amin a cabcabusorna iti tunggal sikigan, maibusor iti Moab, ken maibusor cadagiti annac ni Ammon, ken maibusor iti Edom, ken maibusor cadagiti ar-ari ti Soba, ken maibusor cadagiti Filisteos: ket uray sadino a papananna, pinarigatna ida.
Ket isu nagaramid a siiingel, ket kinabilna dagiti Amalecitas, ket insalacanna ti Israel cadagiti ima dagidiay a nangsamsam cadacuada.
Ket dagiti annac a lallaki ni Saul isuda da Jonatan, ken Isui, ken Melqui-sua; ket dagiti nagnagan dagiti dua nga annacna a babbai isuda idi dagitoy: ti nagan ti inauna Merab, ti nagan ti inaudi Micol:
Ket ti nagan ti asawa ni Saul isu ni Ahinoam nga anac a babai ni Aimaas
Ket ti nagan ti capitan ti buyotna isu ni Abner nga anac a lalaki ni Ner nga uliteg ni Saul.
Ket ni Cis isu ti ama ni Saul; ket ni Ner, nga ama ni Abner isu ti anac ni Abiel.
Ket adda idi nacaro a gubat a maibusor cadagiti Filisteos cadagiti amin nga al-aldaw ni Saul: ket idi no ni Saul nacakita iti uray asino a napigsa a lalaki, wenno uray siasino a maingel a lalaki, isu innalana nga agpaay kencuana.
Ket ni Samuel kinunana ken Saul, Ni Jehova imbaonnac idi a nangpulot kenca nga agari iti ilina, iti Israel: ita ngarud ipangagmo ti timec dagiti sasao ni Jehova.
Castoy ti cuna ni Jehova dagiti buybuyot, Siac tinandaanac daydi nga inaramid ti Amalec iti Israel, no casano ti panangisaadna iti bagina a maibusor kencuana iti dalan, idi simmangpet a naggapu iti Egipto.
Ita inca ket cabilem ti Amalec, ket dadaelem nga ikisap amin nga icutanna, ket dica isakit ida; no di ket patayem nga agpadpada ti lalaki ken babai, ubing ken agsuso, vaca ken carnero, camello ken asno.
Ket ni Saul pinaayabanna dagiti tattao ket binilangna ida idiay Telaim, dua gasut a ribu a magmagna, ken sangapulo a ribu a lallaki ti Juda.
Ket ni Saul immay iti ili ti Amalec, ket nagsaneb iti lobong.
Ket ni Saul imbagana cadagiti Cineo, Incayo, pumanawcayo, sumalogcayo manipud iti tengnga dagiti Amalecitas, di la ket ta siac dadaelencayo a maicanunung cadacuada; ta dacayo imparangyo ti kinaimbag cadagiti annac ti Israel, idi simmang-atda a naggapu sadi Egipto
Iti casta dagiti Cineo pimmanawda nanipud iti tengnga dagiti Amalecitas.
Ket ni Saul kinabilna dagiti Amalecitas, manipud Havila iti dalan nga agturong idiay Shur, nga adda iti sango ti Egipto.
Ket isu innalana ni Agag nga ari dagiti Amalecitas a sibibiag, ket dinadaelna nga inkisap ti amin nga umili iti tadem ti campilan.
Ngem ni Saul ken dagiti tattao insakitda ni Agag, ken ti casayaatan unay cadagiti carcarnero ken vacvaca, ken cadagiti napalucmeg, ken cadagiti cordero, ken amin a nasayaat idi, ket dida kinayat a dinadael nga inkisap ida: ngem isu-amin a nacas-ang ken dakes dinadaelda nga inkisap.
Idin immay ti sao ni Jehova ken Samuel, a kinunana,
Pagbabawiennac ti panangisaadco idi ken Saul nga agari; ta isu timmallicod manipud iti isusurotna caniac, ket dina tinungpal dagiti bilbilinco
Ket ni Samuel nagpungtot; ket immasug ken Jehova iti nagpatnag iti daydi a rabii.
Ket ni Samuel bimmangon iti nasapa a mangsarac ken Saul iti bigat; ket naibaga ken Samuel, a nacuna, ni Saul immay iti Carmelo, ket, adtoy, nangibangon kencuana iti maysa a monmon, ket nagsicco, ket nagna, ket simmalog agingga iti Gilgal.
Ket ni Samuel immay ken Saul; ket ni Saul kinunana kencuana, Benditoca coma ken Jehova: tinungpalco ti bilin ni Jehova.
Ket ni Samuel kinunana, Ania ti caipapanan ngarud dagitoy a panagem-emmac dagiti carcarnero cadagiti lapayagco, ken ti panagem-emmac dagiti vacvaca a mangegco?
Ket ni Saul kinunana, Innalada ida cadagiti Amalecitas: ta dagiti tattao incanawada ti casayaatan unay cadagiti carcarnero kenca dagiti vacvaca, nga idaton ken Jehova a Diosmo; ket ti natda dinadaelmi nga inkisap.
Idin ni Samuel kinunana ken Saul, Agurayca, ket ibagacto kenca no ania ti kinuna caniac ni Jehova itay a rabii
Ket isu kinunana kencuana, Agsaoca laeng.
Ket ni Samuel kinunana, Nupay sica bassitca idi iti imatangmo met laeng, saanca aya a naaramid nga olo dagiti capcaputotan ti Israel
Ket ni Jehova pinulotannaca nga agari iti Israel;
Ket ni Jehova imbaonnaca iti maysa a pannagna, ket kinunana, Inca, ket dadaelem nga ikisap dagiti managbasol nga Amalecitas, ket makigubatca a maibusor cadacuada agingga iti maibusda.
Apayapay ngarud a dica tinungpal ti timec ni Jehova, no di ket timmarayca a nagala iti samsam, ket inaramidmo daydi a dakes iti imatang ni Jehova?
Ket ni Saul kinunana ken Samuel, Wen, nagtulnogac iti timec ni Jehova, ket nagnaac iti dalan a nangibaonan caniac ni Jehova, ket innalac ni Agag nga ari ti Amalec, ket dinadaelco nga inkisap dagiti Amalecitas.
Ngem dagiti tattao innalada a naggapu iti samsam, dagiti carcarnero ken vacvaca, ti cangronaan cadagiti banbanag a naipaay, tapno idatonda ken Jehova a Diosmo idiay Gilgal.
Ket ni Samuel kinunana, Addaan aya ni Jehova iti dacdackel a ragsac cadagiti daton a mapuuran ken sacrificio, ngem iti panagtulnog iti timec ni Jehova
Adtoy, ti panagtulnog naim-imbag ngem iti sacrificio, ken panangipangag ngem iti kinalucmeg dagiti carcarnero a lallaki.
Ta ti kinasukir isu ti cas iti basol a panangcuculam, ket ti kinasungit isu ti cas panagrucbab cadagiti ladladawan ken didios
Agsipud ta sica binaybay-am ti sao ni Jehova, isu binaybay-annaca met manipud iti kinaarim.
Ket ni Saul kinunana ken Samuel, Siac nacabasolac, ta linabsingco ti bilin ni Jehova, ken dagiti sasaom, agsipud ta nagbutengac cadagiti tattao, ken nagtulnogac iti timecda.
Gapuna ita, dawatec kenca, pacawanem ti basolco, ket makipagsublica manen caniac, tapno agcararagac coma ken Jehova.
Ket ni Samuel kinunana ken Saul, Diacto makipagsubli kenca; ta sica binaybay-am ti sao ni Jehova, ket ni Jehova binaybay-annaca manipud iti kinaarim iti Israel.
Ket idi a ni Samuel timmallicud a pumanaw, ni Saul kinapetna ti pingil ti lambonna, ket napigis.
Ket ni Samuel kinunana kencuana, Ni Jehova pinigisna ti pagarian ti Israel manipud kenca ita nga aldaw, ket isu intedna iti maysa a caarrobam, a naim-imbag ngem sica.
Ken castamet ti Kinabileg ti Israel dinto agulbod ken dinto met agbabawi; ta isu saan a maysa a tao, tapno agbabawi coma.
Idin isu kinunana, Nacabasolac: nupay casta dawatec kenca, padayawannac coma ita; iti sango dagiti lallacay ti ilic, ken iti sango ti Israel, ket makipagsublica caniac, tapno, agcararagac coma ken Jehova a Diosmo.
Iti casta ni Samuel nakipagsubli manen ken Saul; ket ni Saul nagcararag ken Jehova.
Iti casta kinuna ni Samuel, Yegco caniac ditoy ni Agag nga ari dagiti Amalecitas
Ket ni Agag immay a siraragsac kencuana
Ket ni Agag kinunana, Awan duadua nalasat ti kinapait ni patay.
Ket ni Samuel kinunana, No casano ti panangaramid idi ta campilanmo cadagiti babbai a naawanan annac, casta met ni inam maawananto iti anacna iti nagtengngaan dagiti babbai
Ket ni Samuel rinangcayna ni Agag iti sango ni Jehova idiay Gilgal.
Idin ni Samuel napan idiay Rama; ket ni Saul simmang-at iti balayna idiay Gabaa ni Saul.
Ket ni Samuel saan nga immayen a kimmita ken Saul agingga iti aldaw ti ipapatayna; ta ni Samuel nagdungdung-aw gapu ken Saul: ket ni Jehova nagbabawi iti panangaramidna ken Saul nga agari iti Israel.
Ket ni Jehova kinunana ken Samuel, Casano ti cabayag ti panangdungdung-awmo ken Saul, idinto nga isu binaybay-ac manipud iti panagarina iti Israel
punnoem ta saram iti lana, ket inca: ibaoncanto ken Isai a Betlehemita; ta nangisaganaac iti maysa nga ari cadagiti annacna a lallaki.
Ket ni Samuel kinunana, Casano ti ipapanconto
No ni Saul matimudna, papatayennacto
Ket ni Jehova kinunana, Mangicuyogca kenca iti maysa a bumalasang a vaca, ket cunam, Umayac nga agdaton ken Jehova.
Ket ayabam ni Isai iti panagidaton, ket iparangconto kenca no ania ti aramidemto: ket pulotamto caniac daydiay nga inaganac kenca.
Ket ni Samuel inaramidna daydi imbaga ni Jehova ket immay iti Betlehem
Ket dagiti lallacay ti ili immayda simmabet kencuana nga agpigpigergerda, ket kinunada, Umayca a sicacappia?
Ket isu kinunana, Sicacappia; umayac agdaton ken Jehova, santificarenyo dagiti bagbagiyo, ket umaycayo cumuyog caniac iti panangidaton
Ket isu sinantificarna da Isai ken dagiti annacna a lallaki, ket inayabanna ida iti panangidaton.
Ket naaramid, idi immayda, nga isu kinitana ni Eliab, ket kinunana, Awan duadua ti pinulotan ni Jehova adda iti sangona.
Ngem ni Jehova kinunana ken Samuel, Dica kitaen ti langana, wenno iti cangato ti kinatayagna: agsipud ta isu saanco nga awaten; ta ni Jehova saan a cumita a cas iti ikikita ti tao; ta ti tao kitaenna iti akinruar a panagparang, ngem ni Jehova kitaenna ti puso.
Idin ni Isai inayabanna ni Abinadab, ket isu pinalasatna iti sango ni Samuel
Ket isu kinunana, Uray daytoy saan a pinili ni Jehova, saan a pinili ni Jehova.
Idin ni Isai pinalasatna ni Samma
Ket isu kinunana, Uray daytoy ni Jehova saanna a pinili.
Ket ni Isai pinaglasatna ti pito cadagiti annacna iti sango ni Samuel
Ket ni Samuel kinunana ken Isai, Ni Jehova dina pinili dagitoy.
Ket ni Samuel kinunana ken Isai, Addadan ditoy dagiti isu-amin nga annacmo
Ket isu kinunana, Adda pay laeng ti caubingan, ket, adtoy, isu aywananna dagiti carcarnero
Ket ni Samuel kinunana ken Isai, Agbaonca, ket isu paalam; ta ditayto tumugaw agingga iti macaay ditoy.
Ket isu nagbaon, ket isu inyegna
Isu lumabaga idi, ken addaan pay nataer a langa ket napintas ti buyana
Ket ni Jehova kinunana, Tumacderca, isu pulotam; ta isu daytoy.
Idin ni Samuel innalana ti sara ti lana, ket isu pinulotanna iti tengnga dagiti cacabsatna: ket ti Espiritu ni Jehova immay a sipipigsa unay ken David nanipud iti daydi nga aldaw ken calpasanna
Iti casta ni Samuel timmacder, ket napan idiay Rama.
Ngem ti Espiritu ni Jehova pimmanaw ken Saul, ket maysa nga espiritu a dakes a gapu ken Jehova ti nangriribuc kencuana.
Ket dagiti ad-adipen ni Saul kinunada kencuana, Adtoy ita, maysa nga espiritu a dakes a gapu ken Jehova ti mangriribuc kenca.
Bilinen coma ni apomi dagiti ad-adipenmo, nga addada iti sangom, tapno mangsapulda iti maysa a lalaki, isu a nalaing nga agtocar iti arpa: ket maaramidto, a no ti dakes nga espiritu a gapu ken Jehova rumabaw kenca, nga isu agtocarto iti pannacaaramat ti imana, ket sumayaatcanto.
Ket ni Saul kinunana cadagiti adipenna, Isapulandac iti maysa a lalaki a macabalin nga agtocar a nalaing, ket isu yegyo caniac.
Idin simmungbat ti maysa cadagiti agtutubo a lallaki, ket kinunana, Adtoy nakitac ti maysa nga anac a lalaki ni Isai a Betlehemita, nga isu ti maysa a nalaing iti panagtocar, ken maysa a lalaki a mannacabalin ken maingel, ken maysa a lalaki ti gubat, ken manakem iti panagbitla, ken maysa a nataer a tao, ket ni Jehova adda kencuana.
Gapuna a ni Saul nangibaon cadagiti babaonen ken Isai, ket kinunana, Ibaonmo caniac ni David nga anacmo, nga adda cadagiti carnero.
Ket ni Isai nangala iti maysa nga asno a napaawitan iti tinapay, ken sangasupot a lalat nga arac, ken maysa a calding a bassit, ket impawitna ida ken Saul iti ima ni David nga anacna.
Ket ni David immay ken Saul, ket nagtacder iti sangona: ket ni Saul inayatna iti casta unay; ket nagbalin nga agawawit cadagiti igamna.
Ket ni Saul nagbaon ken Isai, a kinunana, Agdawatac kenca, palubosam coma ni David nga agtacter iti sangoanac; ta nacasarac iti parabur iti imatangco.
Ket naaramid, a no ti dakes nga espiritu gapu iti Dios napataud ken Saul, a ni David innalana ti arpa, ket nagtocar babaen cadagiti imana: iti casta ni Saul nabangaran, ken simmayaat, ket ti dakes nga espiritu pimmanaw kencuana.
Ket dagiti Filisteos inummongda dagiti buybuyotda a pakigubat; ket naguornongda idiay Soco, a cucua ti Juda, ket nagpacarsoda iti nagbaetan ti Soco ken Azeca, idiay Efes-dammim.
Ket ni Saul ken dagiti lallaki ti Israel naguornongda ket nagpacarsoda idiay lobong ti Ela, ket inurnosda ti gubat a maibusor cadagiti Filisteos.
Ket dagiti Filisteos nagtacderda iti bantay iti maysa a bangir, ket ti Israel nagtacder iti bantay iti sabali a bangir: ket adda idi maysa a lobong iti nagbaetanda.
Ket rimmuar ti maysa a camaingelan a naggapu iti pacarso dagiti Filisteos, a managan Goliat, taga Gat, a ti catayagna innem a sico ket sangadangan.
Ket isu addaan iti maysa a cabal a gambang iti olona, ket nacawesan iti maysa a cabal; ket ti dagsen ti cabalna lima a ribu a siclo a gambang.
Ket isu addaan idi cadagiti cabal a gambang iti rabaw dagiti sacana, ken maysa a gayang a gambang iti baet dagiti abagana.
Ket ti ungcay ti picana pumadpada iti adigi ti pagablan; ket ti tadem ti picana agdagsen iti innem a gasut a siclo a landoc: ket ti agawawit iti calasagna napan idi iti sangoananna.
Isu nagtacder ket pinuccawanna dagiti buybuyot ti Israel, ket kinunana cadacuada, Apayapay a rumuarcayo a mangurnos iti gubat
saanac aya a maymaysa a Filisteo, ket dacayo ad-adipen ni Saul
pumilicayo iti maysa a lalaki cadacayo, ket sumalog coma caniac.
No isu macagaway a makicabil caniac, ket papatayennac, no casta dacaminto dagiti ad-adipenyo; ngem no siac maannongac, ket isu patayec, no casta dacayto ngarud dagiti ad-adipenmi, ket agservicayto cadacami.
Ket daydi Filisteo kinunana, Caritec dagiti buybuyot ti Israel ita nga aldaw; iccandac iti maysa a lalaki tapno agcabilcami coma.
Ket idi a ni Saul ken amin nga Israel nangngegda dagidi sasao ti Filisteo, nagcullayawda, ket nagbutengda iti napalalo.
Ket ni David nga anac ni Efrateo ti Betlehem ti Juda, a ti naganna Isai; ket addaan idi iti walo nga annac a lallaki: ket daydi lalaki lacayen idi cadagidi al-aldaw ni Saul, napacsuyan iti kinalacayna iti tengnga dagiti tattao.
Ket dagiti tallo a calalacayan cadagiti annac ni Isai napanda simmurot ken Saul iti paggugubatan: ket ti nagan dagiti tallo nga annac a napan iti gubat isuda Eliab nga inauna nga anac, ket ti sumaganad kencuana ni Abinadab, ket ti maicatlo ni Samma.
Ket ni David ti caubingan; ket dagiti tallo a calalacayan simmurotda ken Saul.
Ngem ni David napan idi sa nagsubli nanipud ken Saul ta napanna impaarab dagiti carcarnero ni amana idiay Betlehem.
Ket daydi Filisteo immasideg iti bigat ken rabii, ket nagparang bayat ti uppat a pulo nga aldaw.
Ket ni Isai kinunana ken David, Mangalaca ita ti maipaay cadagiti cacabsatmo iti sangaefa a kinirog a bukel, ken dagitoy sangapulo a tinapay, ket ipanmo ida a madaras iti pacarso cadagiti cacabsatmo;
Ket ipanmo dagitoy sangapulo a queso iti capitan ti rinibuda, ket kitaem no casano ti casasaad dagiti cacabsatmo, ket mangalaca ti pacakitaan cadacuada.
Idi ni Saul, ken isuda, ken amin a lallaki ti Israel addada iti lobong ti Ela, a makigubgubat cadagiti Filisteos.
Ket ni David bimmangon a nasapa iti bigat, ket imbatina dagiti carcarnero iti maysa nga agaywan, ket innalana, ket napan, cas imbilin ni Isai kencuana; ket isu dimteng iti disso dagiti luglugan idi a ti buyot a rimmuar iti gubat nagickis a maipaay iti gubat.
Ket ti Israel ken dagiti Filisteos inornosda ti gubat, ti buyot a maibusor iti buyot.
Ket ni David imbatina ti gargaretna iti ima ti agaywan ti gargaret, ket timmaray agingga iti buyot, ket immay ket kinablaawanna dagiti cacabsatna.
Ket idi a makisasao cadacuada, adtoy, sumang-at daydi camaingelan, daydi Filisteos ti Gat, a Goliat ti naganna, a naggapu cadagiti buybuyot dagiti Filisteos, ket sinaona ti mayannurot cadagiti isu met laeng a sasao: ket ni David nangngegna ida.
Ket isu-amin a tattao ti Israel no makitada idi daydi lalaki, isu intarayanda, ket nagbutengda iti napalalo.
Ket dagiti tattao ti Israel kinunada, Nakitayo daytoy lalaki a sumang-at pudno a ti panangcaritna
Iti Israel isu ti sang-atanna: ket castoyto, a ti lalaki a mangpatay kencuana, ti ari pabacnangennanto daydiay cadagiti naruay a sanicua, ken iyasawananto kencuana ti anacna a babai, ken pagwayawayaennanto ti balay ni amana iti Israel.
Ket ni David nagsao cadagiti lallaki a sitatacder iti sibayna, a kinunana, Ania ti maaramidto iti lalaki a mangpatay itoy a Filisteo, ket iccatenna ti pannacalais iti Israel
ta asino daytoy di nacugit a Filisteo, tapno caritenna coma dagiti buybuyot ti Dios a sibibiag?
Ket dagiti tattao simmungbatda kencuana a mayannurot itoy a kita, a cunada, Casta ti maaramidto iti lalaki a mangpatay kencuana.
Ket ni Eliab a cabsatna nga inaunaan nangngegna idi nga isu agsasao cadagiti lallaki: ket ti pungtot ni Eliab simged a maibusor ken David, ket kinunana, Apayapay a simmalogca
ket asino ti nangibatiam cadagidiay bassit a carcarnero idiay let-ang
ammoc ti kinapalangguadmo, ken ti kinadakes ta pusom; ta simmalogca tapno agbuyaca coma iti gubat.
Ket ni David kinunana, Ania aya ti inaramidco itatta
awan aya ti pacaigapuananna?
Ket isu immadayo nanipud kencuana a nagturong iti sabali, ket nagsao mayalubog iti isu met laeng a kita: ket dagiti tattao insungbatda kencuana manen ti mayannurot idi immuna a kita.
Ket idi a nangngeg dagiti sasao a sinao ni David, inulitda ida iti sango ni Saul; ket isu pinaalana.
Ket ni David kinunana ken Saul, Saan coma nga agcullayaw ti puso ti lalaki a gapu kencuana; ti adipenmo mapanto ken makicabilto itoy a Filisteo.
Ket ni Saul kinunana ken David, Dica macabael a mapan a maibusor itoy a Filisteo a makicabil kencuana; ta maysaca laeng a bumbumaro, ket isu maysa a lalaki ti gubat nanipud kinaubingna.
Ket ni David kinunana ken Saul, Ti adipenmo agayaywan idi cadagiti carcarnero ni amana; ket idi immay ti maysa leon, wenno oso, ket mangala idi iti maysa a cordero iti pangen,
Rimmuarac a sumurot kencuana, ket isu kinabilco ket isu insalacanco iti ngiwatna; ket idi timmacder a bumusor caniac, iniggamac ti imingna, ket kinabilco, ken isu pinatayco.
Ti adipenmo agpadpada a kinabilna ti leon ken oso: ket daytoy a di nacugit a Filisteo isunto ti cas maysa cadacuada, idinto a makitana a carcaritenna dagiti buybuyot ti Dios a sibibiag.
Ket ni David kinunana, Ni Jehova a nangisalacan caniac iti cammauna ti leon, ken iti cammauna ti oso, isu isalacannacto iti ima daytoy a Filisteo
Ket ni Saul kinunana ken David, Inca, ket ni Jehova addanto kenca.
Ket ni Saul incawesna ken David daydi pagan-anayna, ket incabilna ti maysa a gambang a cabal iti rabaw ti olona, ket isu kinawesanna iti maysa a cabal.
Ket ni David imbarikesna daydi campilanna iti rabaw dagiti pagan-anayna, ket pinadasna ti magna; ta dina pay pinadas idi
Ket ni David kinunana ken Saul, Diac mabalin ti mapan agraman cadagitoy; ta diac pay napadasan ida
Ket ni David iniccatna ida kencuana.
Ket isu innalana nga iniggaman daydi sarucodna, ket nangpili iti lima a batbato a nalinis a naggapu iti waig, ket incabilna ida idi supot ti agpaspastor nga adda kencuana, a iti met laeng supotna; ket daydi pallatibongna adda idi iti imana: ket immasideg idi Filisteo.
Ket ti Filisteo immay ket immasideg ken David; ket ti lalaki a nagawawit iti calasagna napan iti sangoananna.
Ket idi a ti Filisteo kimmita, ket naimatanganna ni David, isu inumsina; ta isu maysa laeng a bumbumaro, ken lumabaga, ken agraman iti nataer a langana.
Ket ti Filisteo kinunana ken David, Maysaac aya nga aso, tapno umayca caniac agraman sarucod
Ket ti Filisteo inlunodna ni David babaen cadagiti didiosna.
Ket ti Filisteo kinunana ken David, Umayca caniac, ket itedconto ta lasagmo cadagiti tumatayab dagiti langlangit, ken cadagiti an-animal ti tay-ac.
Idin kinuna ni David idi Filisteo, Sica umayca caniac a sicacampilan ken agraman maysa a pica, ken maysa a gayang: ngem siac umayac kenca iti nagan ni Jehova dagiti buybuyot, ti Dios dagiti buybuyot ti Israel, a sica kinaritmo.
Ita nga aldaw ni Jehova yawatnacanto iti imac: ket cabilencanto, ket putolecto dayta olom; ket itedconto dagiti bangcay a natay ti buyot dagiti Filisteos ita nga aldaw cadagiti tumatayab dagiti langlangit, ken cadagiti atap nga an-animal ti daga; tapno isu-amin a daga ammoenna coma nga adda ti Dios iti Israel,
Ket isu-amin daytoy a gimong ammoenna coma a ni Jehova saan a mangisalacan a maaramat ti campilan ken ti pica: ta ti gubat cucua ni Jehova, ket yawatnacayto iti imami.
Ket naaramid, nga idi a ti Filisteo timmacder, ket immay ken immasideg a sumabet ken David, ni David nagdaras, ket timmaray a timmurong iti buyot a simmabet idi Filisteo.
Ket ni David incautna ti imana idi supotna, ket nangaon idiay iti maysa a bato, ket isu ti impallatibongna, ket kinabilna ti Filisteo idi mugingna; ket ti bato nailumlom iti mugingna, ket napacleb a naiparabaw ti rupana iti daga.
Iti casta ni David inabacna daydi Filisteo iti pannacaaramat ti maysa a pallatibong ken maysa a bato, ket kinabilna daydi Filisteo, ket isu pinatayna; ngem awan idi ti campilan iti ima ni David.
Idin ni David timmaray, ket nagtacder iti rabaw ti Filisteo, ket innalana ti campilanna, ket inasutna idi ba-inana, ket isu pinatayna, ken iti daydiay ti panangputolna idi olona
Ket idi a dagiti Filisteos nakitada a ti camaingelanda natay, nagtarayda.
Ket dagiti lallaki ti Israel ken ti Juda timmacderda, ket dimmir-ida, ken kinamatda dagiti Filisteos, agingga ti pacagtengan iti Gai, ken cadagiti ruangan ti Ecron
Ket dagiti nasugat cadagiti Filisteos napasagda iti dalan nga agpa-Saraim, agingga iti Gat met laeng, ken agingga iti Ecron.
Ket dagiti annac ti Israel nagsublida iti panagcamatda cadagiti Filisteos, ket sinamsamba ti pacarsoda.
Ket ni David innalana ti olo ti Filisteo, ket isu inyegna iti Jerusalem; ngem incabilna ti cabalna idi toldana.
Ket idi a ni Saul nakitana ni David a rumuar idi a maibusor iti Filisteo, kinunana ken Abner, a capitan ti buyot, Abner, asino ti akinanac itoy a bumbumaro
Ket ni Abner kinunana, Cas sibibiag ta cararuam, O ari, diac mabalin nga ibaga.
Ket ti ari kinunana, Tontonem no asino ti akinanac iti ubing.
Ket idi a ni David nagsubli a naggapu iti panangpapatay iti Filisteo, isu innala ni Abner ket inyegna iti sango ni Saul agraman iti olo ti Filisteo nga igiggamanna.
Ket ni Saul kinunana kencuana, Asino ti akinanac kenca, sica agtutubo a lalaki
Ket ni David simmungbat, Anacnac ni adipenmo a Isai a Betlehemita.
Ket naaramid, idi a nagibusanna ti pannakisasaona ken Saul, a ti cararua ni Jonatan naisinggalut idi cararua ni David, ket ni Jonatan nagayat kencuana a cas iti cararuana met laeng.
Ket ni Saul isu innalana idi nga aldaw, ket dina kinayat nga impalubos a mapan iti pagtaenganna iti balay ni amana.
Idin da Jonatan ken ni David nangaramidda iti maysa a tulag, agsipud ta isu nagayat kencuana a cas iti cararuana met laeng.
Ket ni Jonatan inucsubna di lambonna nga adda idi kencuana, ket intedna ken David, ken ti pagan-anayna, uray pay ti campilanna met laeng, ken ti ba-ina, ken ti barikesna,
Ket ni David rimmuar a napan iti uray sadino man a pangibaonan ni Saul kencuana, ket nagmanakem unay: ket ni Saul isu ti insaadna a pangolo dagiti lallaki ti gubat, ket naimbag idi iti imatang dagiti isu-amin a tattao, ken casta met iti imatang dagiti adipen ni Saul.
Ket naaramid idi nga isuda sumungadda, idi a ni David simmubli a naggapu iti panangpapatayna iti Filisteo, a dagiti babbai rimmuarda cadagiti isu-amin nga il-ili ti Israel, a nagcancantada ken nagsalsalada, a simmabet ken ari Saul, agraman panpandareta, agraman ragragsac, ken agraman gamigam ti musica.
Ket dagiti babbai incantada ti maysa ken maysa idi nga agay-ayamda, ket kinunada, 
ni Saul pinatayna dagiti rinibribuna, 
ket ni David dagiti linaclacsana.
Ket ni Saul naglucsaw unay idi, ket daytoy a panagsao namapungtot kencuana; ket kinunana, Impaayda ken David ti linaclacsa, ket caniac impaayda laeng ti rinibribu: ket ania pay ti mabalinna nga icutan no saan a ti pagarian?
Ket ni Saul kinuscusilapanna ni David nanipud idi nga aldaw ken iti calpasanna.
Ket naaramid iti sumaganad a bigat, a maysa a dakes nga espiritu a gapu iti Dios immay a sipipigsa ken Saul, ket nagpadles idi tengnga ti balay: ket ni David nagtocar babaen iti imana, a cas ar-aramidenna idi iti inaldawaldaw
Ket ni Saul addaan iti imana iti maysa a gayang.
Ket ni Saul ingayangna ti gayang; ta kinunana, Sugatecto ni David agingga iti pader met laeng
Ket ni David naglisi iti namindua iti saclangna.
Ket ni Saul nagbuteng ken ni David, agsipud ta ni Jehova adda idi kencuana, ket pimmanaw ken Saul.
Gapuna a ni Saul pinapanawna iti dennana, ket isu inaramidna a capitanna a pangulo ti sangaribu; ket isu rimmuar ken simrec iti una dagiti tattao.
Ket ni David nagmanakem unay cadagiti isu-amin a daldalanna: ket ni Jehova adda idi kencuana.
Ket idi a ni Saul maimatanganna nga isu nagmanakem unay, nagbuteng kencuana.
Ngem amin nga Israel ken Juda inayatda ni David; ta isu rimmuar ken simrec ti unada.
Ket ni Saul kinunana ken David, Adtoy, ni Merab a babai nga anacco nga inauna, isu itedco kenca nga asawa: isuna laeng nga umingelca coma a maipaay caniac, ket makibacalca cadagiti gubgubat ni Jehova
Ta ni Saul kinunana, Saan coma a ti imac ti maipatay kencuana, no di ket ti ima dagiti Filisteos ti rumabaw coma kencuana.
Ket ni David kinunana ken Saul, Asinoac aya
ken ania aya ti biagco, wenno ti familia ni amac iti Israel, tapno siac coma ti manugang a lalaki ti ari?
Ngem naaramid nga idi tiempo a ni Merab, nga anac a babai ni Saul, maited coma idi ken David, nga isu naited nga asawa ni Adriel a Meolatita.
Ket ni Micol, nga anac a babai ni Saul, inayatna ni David: ket imbagada ken Saul, ket ti banag nangay-ayo kencuana.
Ket ni Saul kinunana, Isu itedconto kencuana, tapno ni Micol isunto kencuana ti maysa a silo, ken tapno ti ima dagiti Filisteos bumusorda coma kencuana
Gapuna a ni Saul kinunana ken David, Ita nga aldaw sicanto ti manugangco a maicadua.
Ket ni Saul binilinna dagiti adipenna, a kinuna, Ipacaammoyo ken David a sililimed unay, ket cunaenyo, Adtoy, ti ari siaayat kenca, ken amin nga adipenna ayatendaca: gapuna ita agbalinca a manugang ti ari.
Ket dagiti adipen ni Saul imbagada dagitoy a sasao cadagiti lapayag ni David
Ket ni David kinunana, Ipagarupyo a nalag-an a banag ti manugangen ti ari, idinto a maysaac a napanglaw a lalaki, ken bassit ti pannacaipategna?
Ket dagiti adipen ni Saul imbagada kencuana, a kinunada, Castoy ti sinao ni David.
Ket ni Saul kinunana, Castoy ti saoenyonto ken David, Ti ari dina calicaguman ti sab-ong, no di laeng sangagasut nga akinsango a cudil dagiti Filisteos, tapno mabales dagiti cabusor ti ari
Ngem ni Saul pinanunotna a pagpasagen ni David iti ima dagiti Filisteos.
Ket idi a dagiti adipenna imbagada ken David dagitoy a sao, nacaay-ayo ken David a naimbag ti agbalin a manugang ti ari
Ket dagiti aldaw dipay nagturpos.
Ket ni David timmacder ket napan, isu ken dagiti lallakina, ket pimmatay cadagiti Filisteos iti dua-gasut a lallaki; ket ni David inyegna dagiti akinsango a cudilda, ket intedna ida nga apag-isu ti bilang iti ari, tapno isu coma ti manugang ti ari
Ket ni Saul intedna kencuana ni Micol a babai nga anacna nga asawana.
Ket ni Saul naimatanganna ken maammoanna a ni Jehova adda idi ken David; ket ni Micol nga anac ni Saul, nagayat kencuana.
Ket ni Saul limmanlan ti panagbutengna ken David; ket ni Saul bimmusor a cancanayon ken David.
Idin dagiti panguloen dagiti Filisteos rimmuarda: ket naaramid, iti masansan nga iruruada, a ni David nagmanakem unay ngem cadagiti isu-amin nga adipen ni Saul; iti casta a ti naganna napateg idi.
Ket ni Saul insaona ken Jonatan, nga anacna a lalaki, ken amin dagiti adipenna, a papatayenda coma ni David
Ngem ni Jonatan, nga anac a lalaki ni Saul, nagayat unay ken David.
Ket ni Jonatan imbagana ken David, a kinunana, Ni Saul nga amac agsapul iti panangpapatayna kenca; gapuna ita, agdawatac kenca, nga aluadam ta bagim iti bigat ket agtaengca iti maysa a nalimed a lugar, ket aglemmengca:
Ket rumuaracto ket agtacderacto iti sibay ni amac idiay away a yanmo, ket isaritacto ken amac ti maipapan kenca; ket no makitac ti uray aniaman, ibagacto kenca.
Ket ni Jonatan insaona a naimbag ken Saul nga amana ti maipapan ken David, ket kinunana kencuana, Saan coma nga agbasol ti ari iti maibusor iti adipenna, iti maibusor ken David; agsipud ta isu saan a nagbasol iti maibusor kenca, ken agsipud ta dagiti aramidna naipaayda kenca a naimbag unay:
Ta isu incabilna ti biagna iti imana, ket kinabilna daydi Filisteo, ket ni Jehova nagaramid iti maysa a dackel a panagballigi a maipaay iti amin nga Israel: isu naimatangam, ket nagragsacca; apayapay ngarud nga agbasolca iti maicaniwas iti dara nga awan basolna, iti pannacapapatay ni David nga awan ti pacaigapuanna?
Ket ni Saul impangagna ti timec ni Jonatan: ket ni Saul insapatana, Cas ni Jehova sibibiag, isu dinto mapapatay.
Ket ni Jonatan inayabanna ni David, ket ni Jonatan imparangna kencuana amin dagidiay a banag
Ket ni Jonatan inyegna ni David ken Saul, ket isu nagian iti saclangna, cas idi unana a tiempo.
Ket adda idi manen gubat: ket ni David rimmuar ket nakigubat cadagiti Filisteos, ket pinatayna ida iti dackel a panangpapatay; ket isuda nagtarayda iti sangona.
Ket maysa a dakes nga espiritu a gapu ken Jehova rimmabaw ken Saul, ket idi a situtugaw iti balayna agraman iti gayang iti imana; ket ni David agtocar idi babaen iti imana.
Ket ni Saul inagawaanna idi a cabilen idi gayang ni David agingga met laeng idi pader; ngem isu naglisi iti saclang ni Saul, ket isu kinabilna ti pader idi gayang: ket ni David nagtaray, ken nagtalaw idi a rabii.
Ket ni Saul nangibaon cadagiti babaonen iti balay ni David, tapno isu bantayanda, ken tapno isu patayenda iti bigat: ket ni Micol nga asawa ni David, imbagana kencuana, a kinunana, No dica maisalacan ta biagmo ita a rabii, intono bigat mapapataycanto.
Iti casta ni Micol pinaulogna ni David idi tawa: ket isu napan, ken nagtaray, ken nagtalaw.
Ket ni Micol innalana daydi ladawan, ket isu ti impaiddana idi pagiddaan, ket nangicabil iti maysa a pungan a dutdot dagiti calding idi oloananna, ket isu inabbonganna cadagiti pagan-anay.
Ket idi a nangibaon ni Saul cadagiti babaonen a mangala ken David, ni Micol kinunana, Isu adda a masakit.
Ket ni Saul imbaonna dagiti babaonen a cumita ken David, a kinunana, Isu yegyo caniac iti pagiddaan tapno mabalinco a papatayen.
Ket idi a dagiti babaonen simrecda, adtoy, ti ladawan adda idi iti pagiddaan, agraman pungan a dutdot dagiti calding iti oloananna.
Ket ni Saul kinunana ken Micol, Apayapay nga inallilawnac iti castoy, ket pinalubosam a pimmanaw ti cabusorco, iti casta a nacatalaw
Ket ni Micol simmungbat ket ni Saul, Isu kinunana caniac, Palubosannac a pumanaw; apayapay a papatayenca coma?
Ngarud ni David nagtaray ken nagtalaw, ket dimteng ken Samuel idiay Rama, ket imbagana kencuana ti isu-amin nga inaramid ni Saul kencuana
Ket isu ken ni Samuel napanda ken nagnaedda idiay Najot.
Ket naibaga idi ken Saul, a nacuna, Adtoy, ni David adda idiay Najot sadi Rama.
Ket ni Saul nangibaon cadagiti babaonen a mangala ken David: ket idi nga isuda naimatanganda ti bunggoy dagiti mammadto nga agpadpadtoda, ket ni Samuel agtatacder a cas pangulo cadacuada, ti Espiritu ti Dios immay cadagiti babaonen ni Saul, ket isuda met nagpadtoda.
Ket idi a naibaga ken Saul, isu nangibaon cadagiti sabali a babaonen, ket isuda met nagpadtoda
Ket ni Saul nangibaon manen cadagiti babaonen iti maicatlo a daras, ket isuda met nagpadtoda.
Idin isu napan met idiay Rama, ket dimteng iti dackel a bito nga adda idiay Soco: ket nagintuud ket kinunana, Sadino ti ayan da Samuel ken David
ket maysa ti nagcuna, Adtoy isuda addada idiay Najot sadi Rama.
Ket isu napan idiay agingga iti Najot sadi Rama: ket ti Espiritu ti Dios immay met kencuana, ket napan, ket nagpadto, agingga ti immay iti Najot sadi Rama.
Ket isu met inucsubna dagiti cawesna, ken nagpadto met iti sango ni Samuel, ken nagidda a silalamolamo iti amin daydi nga aldaw, ken amin daydi a rabii
Gapuna a cunada, Adda met aya ni Saul iti tengnga dagiti mammadto?
Ket ni David nagtaray nanipud Najot sadi Rama, ket immay ket kinunana ken Jonatan, Ania aya ti inaramidco
ania aya ti kinadakesco
ken ania aya ti basolco iti sango ni amam a sapulenna ti biagco?
Ket isu kinunana, Adayu iti dayta; dicanto matay: adtoy, ni amac awan ti aramidenna nga uray dackel man wenno bassit, no di ket isu ipalgacna caniac; ket apayapay nga ilimed caniac ni amac daytoy a banag
saan a casta.
Ket ni David nagsapata pay manen, ket kinunana, Ni amam ammona a naimbag a nacasaracac iti parabur cadagita matam; ket isu cunana, Di coma maammoan ni Jonatan daytoy, di la ket ta agliday: ngem pudno cas ni Jehova sibibiag, ken cas ta cararuam sibibiag, adda maymaysa laeng nga addang iti nacaibaetac ken patay.
Idin ni Jonatan kinunana ken David, Iti uray aniaman a calicaguman ta cararuam, isu ti aramidecto met laeng a maipaay kenca.
Ket ni David kinunana ken Jonatan, Adtoy, intono bigat isu ti lutuad, ket diac agcurang coma a makicatugaw iti ari iti panganan: ngem palubosannac coma a mapan, tapno aglemmengac coma iti away agingga iti maicatlo nga aldaw iti rumabii.
No ni amam dillawenna ti caawanco iti apag-apaman, cunam ngarud, Ni David nagdawat a sigagagar unay ti ipapanawna caniac tapno tumaray coma a dumanon iti Betlehem nga ilina; ta adda tinawentawen a daton idiay a maipaay iti amin a familia.
No cunaenna iti castoy, Naimbag; ti adipenmo addaanto iti talna: ngem no agpungtot, ammoem ngarud a ti dakes nakedngan gapu kencuana.
Gapuna nga agaramidca a sicacaasi unay iti adipenmo; ta sica inyegmo ti adipenmo iti maysa a tulag ni Jehova: ngem no adda coma kinadakes caniac, sica met laeng ti mangpatay caniac; ta apayapay yegnac pay laeng coma ken amam?
Ket ni Jonatan kinunana, Dayta adayu coma kenca; ta no iti apagapaman maammoac coma a ti dakes nakedngan gapu ken amac a maipatay kenca, isu diac ngarud ibaga kenca?
Idin ni David kinunana ken Jonatan, Asino ti mangibaganto caniac no cas pagarigan ni amam sungbatannaca a sigugubsang?
Ket ni Jonatan kinunana ken David, Umayca ket rumuarta iti away
Ket napanda nga agpadpada iti away.
Ket ni Jonatan kinunana ken David, Ni Jehova a Dios ti Israel, agsacsi coma: intono agsaludsudac ken amac cadagitoy a tiempo intono bigat, wenno iti maicatlo nga aldaw, adtoy, no adda imbag a maiturong ken David, diacto ngarud ibaon kenca, ken isu ipalgacco kenca?
Ni Jehova aramidenna ti casta ken Jonatan ken ad-adda pay met, no pagrayoan coma ni amac ti panangaramidna iti dakes kenca, no isu diac coma ipalgac kenca, ken papanawenca, tapno mabalinmo ti mapan a sitatalna: ket ni Jehova adda coma kenca, a cas caaddana idi ken amac.
Ket sica saan laeng a iti bayat iti panagbiagco ti pangiparangamto caniac iti naayat a kinaimbag ni Jehova, tapno diac matay;
No di ket dicanto met iccaten ta kinaimbagmo iti balayco iti agnanayon; saan, saan uray intono ni Jehova iccatenna dagiti cabusor ni David tunggal maysa iti rabaw ti daga.
Iti casta ni Jonatan nagaramid ti maysa a tulag iti balay ni David, a kinunana, Ket ni Jehova, sapulennanto daytoy babaen iti ima dagiti cabusor ni David.
Ket ni Jonatan pinagsapatana manen ni David, gapu iti ayat nga ipaayna kencuana: ta isu inayatna a cas iti cararuana met laeng.
Idin ni Jonatan kinunana kencuana, Intono bigat isu ti lutuad: ket sica madillawcanto, agsipud ta ti tugawmo malengngawanto.
Ket intono nacapagtaengca iti tallo nga aldaw, sumalogcanto a madaras unay, ket umayca iti lugar a naglemmengam idi ta ti panggep agdinama ket agbaticanto iti denna ti bato nga Ezel.
Ket mangipanaacto cadagiti tallo a pana iti sikiganna, a cas laeng no agpanaac iti maysa a pagsursuroan.
Ket adtoy, ibaonconto ti bumbumaro, a cunac, Inca sapulem dagiti pana
No cunac iti bumbumaro, Adtoy, dagiti pana addada ditoy a sikigam; alaem ida, ket umayca; gapu iti dayta adda talna kenca ket awan ti ranggas, cas ni Jehova sibibiag.
Ngem no cunac ti castoy iti bumbumaro, Adtoy, dagiti pana addada iti labesmo; inca iti dalanmo; ta ni Jehova pinapanawnaca.
Ket no maipapan iti panggep a sica ken siac sinaritata, adtoy, ni Jehova adda iti nagbaettanta iti agnanayon.
Iti casta ni David naglemmeng iti away: ket idi dimteng ti lutuad, ti ari nagtugaw a mangan idi taraon.
Ket ti ari timmugaw iti tugawna, a cas cadagiti sabali a tiempo, iti rabaw met laeng ti tugaw iti denna ti pader: ket ni Jonatan nagtacder, ket ni Abner nagtugaw iti abay ni Saul: ngem ti lugar ni David lengngaw idi.
Nupay casta awan ti aniaman nga insao ni Saul iti daydi nga aldaw: ta pinanunotna, Adda ngata napasamac kencuana, isu saan a nadalus; awan duadua nga isu saan a nadalus.
Ket naaramid iti bigat iti calpasan ti lutuad nga isu idi ti maicadua nga aldaw, a ti lugar ni David lengngaw idi: ket ni Saul kinunana ken Jonatan nga anacna, Apayapay a ti anac a lalaki ni Isai saan nga immay a mangan, uray idi calman, uray ita nga aldaw?
Ket ni Jonatan simmungbat ken Saul, Ni David sigagagar a nagdawat ti ipapanawna caniac a mapan idiay Betlehem:
Ket isu kinunana, Agdawatac kenca, Palubosannac coma a mapan, ta ti familiami addaan iti maysa a sacrificio iti ili; ket ti cabsatco a lalaki, isu binilinnac nga addaac coma idiay: ket ita no nacasaracac ti parabur cadagiti matam, agdawatac kenca, palubosannac coma a mapan, ket kitaec dagiti cacabsatco
Gapuna a saan nga umay iti lamesaan ti ari.
Idin ti pungtot ni Saul simged a maibusor ken Jonatan, ket kinunana kencuana, Sica anac ti maysa a dakes ken nasukir a babai, diac ammo aya a sica pinilim ti anac a lalaki ni Isai a pacabainamto met laeng, ken pacabainanto ti ibain ni inam?
Ta bayat ti panagbiag ti anac ni Isai iti rabaw ti daga, sica dicanto mabangon, uray ti pagariam
Gapuna ita agbaonca, ket isu payegmo caniac, ta matayto a di bumurong.
Ket ni Jonatan simmungbat ken Saul nga amana, ket kinunana kencuana, Apayapay a mapapatayto
ania aya ti inaramidna?
Ket ni Saul ingayangna di gayangna kencuana a pangcabilna kencuana; isu a nacaammoan ni Jonatan a nakedngan idi gapu ken amana a mapapatay ni David.
Iti casta ni Jonatan timmacder idi lamesaan iti sibabara a pungtot, ket saan idi a nangan iti taraon idi maicadua nga aldaw ti bulan; ta napaliday gapu ken David, agsipud ta isu binabain ni amana.
Ket naaramid iti bigat, a ni Jonatan rimmuar iti away iti tiempo a natudingan ken David, ket maysa a bumbumaro ti caduana.
Ket kinunana idi bumbumaro, Tumarayca, sapulem ita dagiti pana nga ipanac
Ket idi a timmaray ti bumbumaro, isu nangipana iti maysa a pana idi labesna.
Ket idi a ti bumbumaro dimteng iti lugar ti pana nga impana ni Jonatan, ni Jonatan pinuccawanna ti bumbumaro, ket kinunana, Saan nga adda ti pana ita labesmo?
Ket ni Jonatan pinuccawanna ti bumbumaro, Agsiglatca, agdarasca, dica agtactac
Ket ti bumbumaro ni Jonatan inurnongna dagiti pana ket immay ken apona.
Ngem ti bumbumaro dina naammoan ti uray aniaman: da laeng Jonatan ken David ti macaammo idi iti panggep.
Ket ni Jonatan intedna dagiti igamna idi bumbumarona, ket kinunana kencuana, Inca, ipanmo ida iti ili.
Ket apaman a ti bumbumaro nacapanaw, ni David timmacder a naggapu idi maysa a lugar nga agturong iti Abagatan, ket nagpacleb ti rupana iti daga, ket nagrucnoy iti namitlo: ket isuda naginnagecda ti maysa ken maysa, ket nagsangit ti maysa ken maysa, agingga ni David napalpalalo.
Ket ni Jonatan kinunana ken David, Inca a sitatalna, gapu ta cas insapatata nga agpadpada iti nagan ni Jehova, a kinuna, Ni Jehova addanto iti baetta, ken iti putotco ken iti putotmo iti agnanayon
Ket isu timmacder ket pimmanaw: ket ni Jonatan simrec iti ili.
Idin ni David immay iti Nob ken ni Ahimelec a padi: ket ni Ahimelec immay simmabet ken David nga agpigpigerger, ket kinunana kencuana, Apayapay a maymaysaca, ket awan lalaki a cumuyog kenca?
Ket ni David kinunana ken Ahimelec a padi, Ti ari imbilinna caniac ti maysa a panggep, ket kinunana caniac, Awan coma ti tao a macaammo iti uray ania cadagiti panggep isuda a pangibaonac kenca, ken no ania ti nangbilinac kenca: ket nangdutocac cadagiti agtutubo a lallaki iti maysa ken maysa a lugar.
Gapuna ita ania ti adda ita imam
iccannac iti lima a tinapay iti imac wenno uray no ania ti adda.
Ket di padi simmungbat ken David, ket kinunana, Awan ti sapasap a tinapay iti imac, no di laeng ti nasantoan a tinapay; no laketdi no dagiti agtutubo a lallaki inaluadanda dagiti bagbagida cadagiti babbai.
Ket ni David simmungbat idi padi, ket kinunana kencuana, Iti kinapudnona dagiti babbai nayaluadda cadacami iti daytoy agtallo nga aldaw; idi a rimmuarac, dagiti alicamen dagiti agtutubo a lallaki nasantoanda, nupay no adda laeng idi maysa a sapasap a pannagna; dinto adadda ngarud ita nga aldaw ti kinasanto dagiti alicamenda?
Iti casta ti padi intedna kencuana ti nasantoan a tinapay; ta awan idi ti tinapay idiay no di laeng ti tinapay ti pamarang, a naiccat idi iti sango ni Jehova, tapno maicabil ti nabara a tinapay iti aldaw ti pannacaiccatna idi.
Ngem maysa a lalaki cadagiti adipen ni Saul adda idi idiay iti daydi nga aldaw, a natengngel iti sango ni Jehova; ket ti naganna Doeg nga Idumeo, catanocan a pangolo cadagiti paspastor ni Saul.
Ket ni David kinunana ken Ahimelec, Ket awan ditoy iti babaen ti imam gayang wenno campilan
ta diac naitugot caniac, ti campilanco uray dagiti igamco ta ti panggep ti ari naganat.
Ket ti padi kinunana, Ti campilan ni Goliat a Filisteo, a pinataymo idi idiay lobong ti Ela, adtoy, adda a nabalcut iti maysa a lupot iti licudan ti efod: no cayatmo nga alaen dayta alaem; ta awan ti sabali ditoy no di laeng dayta
Ket ni David kinunana, Awan ti cas iti dayta; isu ti itdem caniac.
Ket ni David timmacder 
ket timmaray iti daydi nga aldaw ta agbuteng ken Saul, ket napan ken Aquis nga ari ti Gat.
Ket dagiti adipen ni Aquis kinunada kencuana, Saan aya a daytoy ni David nga ari ti daga
a kinuncunada, ni Saul pinatayna dagiti rinibribuna, 
ket ni David dagiti linaclacsana?
Ket ni David sinalimetmetanna dagitoy a sao iti pusona, ket nagbuteng idi iti napalalo ken Aquis nga ari ti Gat.
Ket isu binaliwanna ti cababalinna iti sangoda, ket nagimmamauyong cadagiti imada, ket nagcurcurit cadagiti rikep dagiti ruangan, ket binay-anna a nagayayus di catayna iti rabaw ti imingna.
Idin kinunana ni Aquis cadagiti adipenna, Adtoy, kitaenyo ti lalaki mauyong; apayapay ngarud nga isu inyegyo caniac?
Macuranganac aya cadagiti aguuyong a tattao, tapno inyegyo daytoy a tao tapno agmauyong iti saclangco
umayto daytoy a tao iti balayco?
Gapuna a ni David pimmanaw nanipud idiay, ket nagtalaw agingga iti gucayab ti Adullam: ket idi a dagiti cacabsatna ken ti balay ni amana nangngegda daydi, simmalogda idiay kencuana.
Ket tunggal maysa a nariribuc, ken tunggal maysa a nacautang, ken tunggal maysa a masicsicuran, naguurnongda kencuana; ket isu nagbalin a capitan cadacuada: ket adda idi kencuana ti aguppat a gasut a lallaki.
Ket ni David napan nanipud idiay agingga iti Mizpa ti Moab: ket kinunana iti ari ti Moab, Agdawatac kenca ipalubosmo coma, nga umayda da amac ken inac, ken makipagyanda coma cadacayo, agingga ti maammoac no ania ti aramidento ti Dios caniac.
Ket isu inyegna ida iti sango ti ari ti Moab: ket nakipagnaedda kencuana iti bayat ti panagyan ni David idi sarikedked.
Ket ni mammadto a Gad kinunana ken David, Dica agtaeng iti sarikedked; pumanawca, ket inca iti daga ti Juda
Idin ni David pimmanaw ket immay iti cabakiran ti Haret.
Ket ni Saul nangngegna a ni David limgac, ken dagiti tattao nga adda idi kencuana: ket ni Saul agtugtugaw idi idiay Gabaa, iti siroc ti cayo a salamagi idiay Rama, agraman ti gayang iti imana, ket amin dagiti adipenna agtatacderda iti aglicmut kencuana.
Ket ni Saul kinunana cadagiti adipenna a nagtacder iti aglicmut kencuana, Denggenyo ita, dacayo Benjamitas; ti anac ni Isai iccannanto ti tunggal maysa cadacayo cadagiti taltalon ken cauvuvasan, ket aramidennacayto amin a capcapitan ti rinibu ken capcapitan ti ginasut,
Tapno dacayo umalsacayo a bumusor caniac, ket awan ti uray asino a mangipalgac caniac no ti anacco a lalaki nakikinnari iti maysa a singgalut iti anac ni Isai, ket awan ti uray maysa cadacayo nga agladingit gapu caniac, wenno mangipalgac caniac a ti anacco ginutugutna ti adipenco a bumusor caniac, tapno agsaneb, a cas ita nga aldaw?
Idin simmungbat ni Doeg nga Edomita, a pangulo idi dagiti adipen ni Saul, ket kinunana, Naimatangac ti anac ni Isai nga immay idiay Nob, ken Ahimelec, nga anac a lalaki ni Ahitob.
Ket isu immuman ken Jehova gapu kencuana, ket isu iniccanna cadagiti balbalon, ken intedna kencuana ti campilan ni Goliat a Filisteo.
Idin nagbaon ti ari ti nangayab ken Ahimelec a padi, nga anac ni Ahitob, ken amin nga balay ni amana, nga isuda idi dagiti papadi idiay Nob: ket isuda amin immayda iti ari.
Ket ni Saul kinunana, Denggem ita, sica anac ni Ahitob
Ket isu simmungbat, 
Adtoyac, apoc.
Ket ni Saul kinunana kencuana, Apayapay nga immalsacayo a bumusor caniac, sica ken ti anac ni Isai, iti daydiay a panangtedmo kencuana iti tinapay ken maysa a campilan, ket immumanca iti Dios gapu kencuana, tapno isu tumacder coma a bumusor caniac, a mangsaneb, a cas ita nga aldaw?
Idin ni Ahimelec simmungbat iti ari, ket kinunana, Ket asino cadagiti isu-amin nga adipenmo ti casta a mapagtalcan a cas ken David, a manugang ti ari, ken maala iti consejom, ken natan-oc iti balaymo?
Inrugicon aya ita nga aldaw ti immuman iti Dios gapu kencuana
adayu coma caniac: di coma ipabiddut ti ari ti uray aniaman iti adipenna, wenno iti amin a balay ni amac; ta ti adipenmo awan ti ammona iti amin daytoy, bassit man wenno adu.
Ket ti ari kinunana, Mataycanto a di bumurong, Ahimelec, sica, ken ti amin a balay ni amam.
Ket ti ari kinunana cadagiti agbantay nga agtatacder idi iti aglicmut kencuana, Agsublicayo, ket papatayenyo dagiti papadi ni Jehova; agsipud ta ti imada met adda ken David, ken agsipud ta ammoda nga isu nagtaray, ket dida impalgac caniac
Ngem dagiti adipen ti ari dida kinayat nga inunnat ti imada a pangcabil cadagiti papadi ni Jehova.
Ket ti ari kinunana ken Doeg, Agsublica, ket cabilem dagiti papadi
Ket ni Doeg nga Edomita nagsubli, ket kinabilna dagiti papadi, ket isu pinapatayna idi nga aldaw ti walopulo ket lima, a tattao a nagcawesda idi iti efod a lienzo.
Ket ti Nob, nga ili dagiti papadi, kinabilna iti tadem ti campilan, lallaki ken babbai nga agpadpada, ubbing ken dagiti agsussuso, ken dagiti vacvaca ken as-asno, ken carcarnero, iti tadem ti campilan.
Ket maysa cadagiti annac a lallaki ni Ahimelec, nga annac ni Ahitob, a managan idi iti Abiatar, nagtalaw, ket timmaray a simmurot ken David.
Ket ni Abiatar imbagana ken David a ni Saul pinatayna dagiti papadi ni Jehova.
Ket ni David kinunana ken Abiatar, Naammoac idi nga aldaw, idi a ni Doeg nga Edomita adda idi idiay, a di-bumurong nga ibagana ken Saul: siac ti nacaigapuanan ti ipapatay dagiti amin a tattao ti balay ni amam.
Makipagtaengca caniac ditoy, dica agbuteng; ta daydiay a mangsapul iti biagco sapulenna met ta biagmo: ta caniac addaancanto iti pannacasaluad.
Ket imbagada ken David, a kinunada, Adtoy, dagiti Filisteos gubgubatenda ti Keila, ken agagawenda dagiti pagtaltagan.
Gapuna a ni David immuman ken Jehova, a kinunana, Innacto, ken cabilecto dagitoy Filisteos
Ket ni Jehova kinunana ken David, Inca, ket cabilem dagiti Filisteos, ket isalacanmo ti Keila.
Ket dagiti tattao ni David kinunada kencuana, Adtoy, a sibubutengtayo ditoy Juda: dinto ad-adda ngarud no intayo idiay Keila a maibusor iti buyot dagiti Filisteos?
Idin ni David immuman pay manen ken Jehova
Ket ni Jehova simmungbat kencuana, ket kinunana, Tumacderca, sumalogca agingga iti Keila; ta yawatconto dagiti Filisteos ita imam.
Ket ni David ken dagiti tattaona napanda iti Keila, ket nakigubatda cadagiti Filisteos, ket innalada dagiti an-animalda, ket pinatayda ida iti naindaclan a panangpapatay
Iti casta ni David insalacanna dagiti agnaed iti Keila.
Ket naaramid, idi a ni Abiatar nga anac ni Ahimelec nagtaray agingga ken David idiay Keila, nga isu simmalog agraman iti maysa nga efod iti imana.
Ket naibaga ken Saul a ni David immay iti Keila
Ket ni Saul kinunana, Ti Dios isu inyawatna iti imac; ta isu napupoc, gapu iti iseserrecna iti maysa nga ili nga addaan cadagiti ruruangan ken balbalunet.
Ket ni Saul pinatucnadna amin a tattao iti gubat, tapno sumalogda agingga iti Keila, tapno lacubenda ni David ken dagiti tattaona.
Ket ni David naammoanna a ni Saul nangbalabala iti dakes a maibusor kencuana; ket kinunana ken Abiatar a padi, Yegmo ditoy ti efod.
Idin kinuna ni David, O Jehova, a Dios ti Israel, pudno a ti adipenmo nangngegna a ni Saul tarigagayanna ti umay iti Keila, tapno rebbekenna ti ili a gapu caniac.
Yawatdacto dagiti tattao ti Keila iti imana
sumalogto ni Saul, a cas iti nangngeg ti adipenmo
O Jehova, a Dios ti Israel gumawawaac kenca, ibagam iti adipenmo
Ket ni Jehova kinunana, Isu sumalogto.
Idin ni David kinunana, Dagiti lallaki ti Keila yawatdacto ken dagiti lallakic iti ima ni Saul
Ket ni Jehova kinunana, Isuda yawatdacanto.
Idin ni David ken dagiti lallakina, nga aginnem a gasutda idi, timmacderda ket pimmanawda idiay Keila, ket napanda iti nabalinda a napanan
Ket naibaga idi ken Saul a ni David nagtalaw idiay Keila; ket isu nagmadin a rimmuar.
Ket ni David nagtaeng idiay let-ang cadagiti sarikedked, ket nagyan iti caturodan idiay let-ang ti Zif
Ket isu binirbiruc ni Saul iti tunggal aldaw, ngem isu saan nga inyawat ni Jehova iti imana.
Ket ni David nakitana a ni Saul rimmuar a mangbiruc idi biagna: ket ni David nagyan iti let-ang ti Zif idiay cabakiran.
Ket ni Jonatan, nga anac ni Saul timmacder ket napan ken David iti cabakiran, ket pinapigsana ti imana iti Dios.
Ket isu kinunana kencuana, Dica agbuteng; ta ti ima ni Saul nga amac dinacanto masaracan; ket sicanto ti agari iti Israel, ket siacto ti caasitgan kenca, ket ni Saul nga amac ammona met dayta.
Ket isuda a dua nagaramidda iti maysa a tulag iti sango ni Jehova: ket ni David nagnaed iti cabakiran, ket ni Jonatan napan iti balayna.
Idin simmang-at dagiti Zifeos ken Saul idiay Gabaa, a kinunada, Saan aya a makipaglemmeng cadacami ni David cadagiti sarikedked idiay cabakiran, idiay turod ti Haquila, nga adda iti abagatan ti let-ang?
Gapuna ita, O ari, a sumalogca, a cas mayannurot iti amin a calicaguman ta cararuam nga isasalog; ket ti biangmi isunto ti panangyawatmi kencuana iti ima ti ari.
Ket ni Saul kinunana, Mabendicionancayo coma ken Jehova: ta addaancayo iti pannakipagsagaba caniac.
Agdawatac cadacayo, incayo ket aramidenyo pay ti ad-adda a panangpanecnec, ket ammoenyo ken kitaenyo ti lugar a pagyananna, ken no asino ti kimmita kencuana idiay; ta naibaga caniac nga isu agaramid a sisisicap unay.
Kitaenyo ngarud, ken ammoenyo dagiti amin a gingginget a paglemmenganna, ket umaycayo manen caniac agraman pannacapanecnec, ket cumuyogacto cadacayo a mapan: ket maaramidto, no adda iti daga, nga isu birukecto cadagiti amin a rinibribu ti Juda.
Ket isuda timmacderda, ket napanda idiay Zif iti una ni Saul: ngem ni David ken dagiti lallakina addada idi idiay let-ang ti Maon, idiay Araba iti abagatan ti let-ang.
Ket ni Saul ken dagiti lallakina napanda a nangbiruc kencuana
Ket imbagada ken David: gapuna a simmalog agingga iti bato, ket nagtaeng idiay let-ang ti Maon
Ket idi nangngeg ni Saul dayta, isu kimmamat ken David idiay let-ang ti Maon.
Ket ni Saul napan itoy a bangir ti bantay, ket ni David ken dagiti lallakina iti dayta a bangir ti bantay: Ket ni David nagpardas a pumanaw a gapu iti panagbuteng ken Saul; ta ni Saul ken dagiti lallakina inalicubcubda a linicmut ni David ken dagiti lallakina tapno alaenda ida.
Ngem immay ti maysa a babaonen ken Saul, a cunana, Agdarasca, ket umayca; ta dagiti Filisteos nangaramidda iti maysa a panangsillong iti daga.
Iti casta ni Saul nagsubli iti panagcamatna ken David, ket napan a maibusor cadagiti Filisteos: gapuna a ninaganda daydiay a lugar iti Sela-hammalecot.
Ket ni David simmang-at nanipud idiay, ket nagtaeng cadagiti sarikedked ti En-gaddi.
Ket naaramid, idi a ni Saul nagsubli a naggapu iti panangsurotna cadagiti Filisteos, a naibaga kencuana, a nacuna, Adtoy, ni David adda idiay let-ang ti En-gaddi.
Idin ni Saul nangala iti tallo a ribu a lallaki a napili iti amin nga Israel, ket napan a nangbiruc ken David ken cadagiti lallakina cadagiti batbato dagiti calding nga atap.
Ket isu immay iti pagyaponan iti carnero idi dalan, a yan idi ti maysa a gucayab; ket ni Saul simrec a mangabbong cadagiti sacana
Ngem ni David ken dagiti lallakina addada nga agyan cadagiti caunegan a paset ti gucayab.
Ket dagiti lallaki ni David kinunada kencuana, Adtoy ti aldaw a kinuna ni Jehova kenca, Adtoy yawatconto ita imam ti cabusormo, ket aramidemto kencuana ti cas pagarupemto a naimbag
Idin ni David timmacder, ket rinagasna a siiinayad unay daydi gayadan ti lambon ni Saul.
Ket calpasanna naaramid, a ti puso ni David pinagladingitna met laeng, agsipud ta nangragas idi gayadan ti lambon ni Saul.
Ket isu kinunana cadagiti lallakina, Ni Jehova iparitna nga aramidec coma daytoy iti apoc a pinulotan ni Jehova, nga unnatec ti imac a maibusor kencuana, idinto nga isu ti pinulotan ni Jehova.
Iti casta ni David inep-epna dagiti lallakina cadagitoy a saona, ket dina pinalubosan ida a tumacder a maibusor ken Saul
Ket ni Saul timmacder a rimmuar idi gucayab, ket napan iti dalanna.
Calpasanna ni David timmacder met, ket rimmuar iti gucayab, ket pinuccawanna ni Saul, a kinunana, Apoc nga ari
Ket idi a ni Saul timmaliaw kencuana, ni David incul-obna ti rupana iti daga, ket nagrucbab.
Ket ni David kinunana ken Saul, Apayapay nga impangagmo dagiti sao dagiti lallaki, a nagcuna, Adtoy, ni David sapulenna ti pagdacsam?
Adtoy, itoy nga aldaw dagiti matam nakitada no casano ti panangyawat ni Jehova kenca ita nga aldaw iti imac idiay gucayab: ket dadduma ti nagcuna caniac a papatayenca; ngem ti matac insakitnaca; ket kinunac, Diacto unnaten ti imac a maibusor ti apoc: ta isu pinulotan ni Jehova.
Maysapay, amac, kitaem, wen kitaem ti gayadan ti lambonmo iti imac; ta iti dayta a panangragasco iti gayadan ti lambonmo, ket dica pinapatay, ammoem ket kitaem nga awan ti uray ania a dakes wenno panaglabsing itoy imac, ket diac nagbasol a naibusor kenca, nupay sica anupem ti biagco tapno alaem.
Ni Jehova mangocom cadata, ket ni Jehova ibalsannac kenca; ngem ti imac dinto rumabaw kenca.
Cas cuna ti proverbio dagiti lallacay, Aggapu iti nadangkes rumuar ti kinadangkes; ngem ti imac dinto rumabaw kenca.
iti asino ti kinamatmo
iti maysa a natay nga aso, iti maysa a timel.
Ni Jehova ngarud ti mangocom coma, ken mangted iti panangikeddeng cadata, ket kitaenna, ket salucubanna ti panggepco, ken isalacannac ita imam.
Ket naaramid idi a ni David nagibusanna ti panangisaona cadagitoy a sao ken Saul, a ni Saul kinunana, Isu daytoy ti timecmo, anacco a David
Ket ni Saul inngatona ti timecna, ket nagsangit.
Ket isu kinunana ken David, Sica nalinlintegca ngem siac; ta sinubadannac iti imbag, idinto a sinubadanca iti dakes.
Ket sica impalawagmo ita nga aldaw no casano ti panangaramidmo caniac ti imbag, nupay no ni Jehova inyawatnac ita imam, sica dinac pinapatay.
Ta no maysa a lalaki masaracanna ti cabusorna, isu bay-annanto a pumanaw
gapuna a ni Jehova supapacannaca coma iti imbag gapu iti daydiay nga inaramidmo caniac ita nga aldaw.
Ket ita, adtoy, maammoac nga agaricanto a di bumorong, ken ti pagarian ti Israel mapasingkedanto ita imam.
Ita agsapataca ngarud caniac gapu ken Jehova, a dicanto keltayen ti putotco iti calpasac, ket dicanto dadaelen ti naganco iti balay ni amac.
Ket ni David nagsapata ken ni Saul
Ket ni Saul napan iti balayna; ngem ni David ken dagiti lallakina simmang-atda iti sarikedked.
Ket ni Samuel natay; ket amin nga Israel naguornongda, ket isu dinung-awanda, ket isu intabonda idi balayna idiay Rama
Ket ni David timmacder ket simmalog agingga iti let-ang ti Faran.
Ket adda idi maysa a lalaki sadi Maon, a dagiti cucuana addada idi idiay Carmelo; ket ti lalaki nasanicua unay idi, ket addaan idi iti tallo ribu a carnero, ken sangaribu a calding: ket isu agpucpukis idi cadagiti carcarnerona idiay Carmelo.
Ket ti nagan ti lalaki Nabal; ket ti nagan ti asawana Abigail; ket ti babai nasaririt unay, ken napintas ti langana: ngem di lalaki nasabrac ken managdacdakes cadagiti aramidna; ket capuonan ti balay ni Caleb.
Ket ni David nangngegna idiay let-ang a ni Nabal agpucpukis idi cadagiti carnerona.
Ket ni David nangibaon iti sangapulo a lallaki nga agtutubo, ket ni David kinunana cadagiti agtutubo a lallaki, Sumang-atcayo iti Carmelo, ket incayo ken Nabal, ket icablaawyo kencuana ti naganco:
Ket castoy ti saoenyonto kencuana nga agbiag iti kinarang-ay, Talna ti adda coma kenca, ken talna ti adda coma iti balaymo, ken talna ti adda coma iti amin nga icutam.
Ket ita nangngegco nga addaanca cadagiti pagpukisen: dagiti pastormo addada idi cadacami, ket dicami inaramid cadacuada ti ranggas, awan idi ti uray ania a panagcurang cadacuada iti amin bayat ti caaddada idi idiay Carmelo.
Saludsudem cadagiti agtutubom a lallaki, ket ibagadanto kenca: gapuna a palubosam coma a dagiti agtutubo a lallaki macasaracda iti parabur cadagiti matam: ta umaycami iti maysa a nasayaat nga aldaw: agdawatac kenca, mangtedca, ti uray ania nga ipaimam cadagiti adipenmo ken ni anacmo a David.
Ket idi a dagiti agtutubo a lallaki ni David dimtengda, imbagada ken Nabal ti mayannurot cadagiti isu-amin a sao iti nagan ni David, ket simmardengda.
Ket ni Nabal simmungbat cadagiti adipen ni David, ket kinunana, Asino aya ni David
ket asino ti anac ni Isai
adu nga ad-adipen cadagitoy nga aldaw nga intalawanda tunggal maysa ti apona.
Alaecto ngarud ti tinapayco ken ti danumco ken ti cucuac a lasag a pinartic, a maipaay cadagiti pagpukisec, ket itedco ida cadagiti lallaki isuda a diac ammo no taga anoda?
Iti casta dagiti agtutubo a lallaki ni David nagbawingda iti dalanda, ket nagsublida, ket immayda ket imbagada kencuana ti mayannurot cadagitoy amin a sao.
Ket ni David kinunana cadagiti lallakina, Ibarikesyo tunggal maysa a lalaki ti campilanna
Ket imbarikesda tunggal maysa ti campilanna; ken castamet ni David imbarikesna ti campilanna: ket simmang-atda a simmurot ken David ti aguppat a gasut a lallaki: Ket dua a gasut ti nagbantay iti gargaret.
Ngem maysa nga agtutubo a lalaki imbagana ken Abigail nga asawa ni Nabal, a kinunana, Adtoy, ni David nangibaon cadagiti babaonen a naggapu iti let-ang a cumablaaw ken apomi; ket linaisna ida.
Ngem dagiti lallaki naimbagda unay idi cadacami, ket dacami saancami idi a naranggasan, awan ti nagcurang cadacami nga uray aniaman, iti bayat ti ipapanmi icucuyog cadacuada, idi addacami cadagiti awaway:
Isuda idi ti maysa a bacud cadacami nga agpadpada iti rabii ken iti aldaw, iti bayat amin a tiempo a caaddami idi cadacuada nga agay-aywan cadagiti carnero.
Gapuna ita ammoem ken otobem no ania ti aramidemto; ta ti dakes naikeddengen a maibusor ken apomi, ken maibusor iti amin a balayna: ta isu maysa a casta unay a damsac a tao nga awan ti macabalin nga agsao kencuana.
Idin ni Abigail nagdaras ket nangala iti dua gasut a tinapay, ken dua gasut a casupot a lalat nga arac, ken lima a carnero a naparti, ken lima casucat ti kinirog a bucbukel, ken sangagasut a caraay a pinakebbet nga uvas, ken dua gasut a catipkel nga higos, ket insaadna iti rabaw dagiti asno.
Ket kinunana cadagiti agtutubona a lallaki, Incayo iti unac; adtoy, a sumurotacto cadacayo
Ngem isu dina imbaga ken asawana a Nabal.
Ket idi a casta, idi a nacasacay iti asnona, ket simmalog a nalimed iti dalan ti bantay, nga, adtoy, ni David ken dagiti lallakina simmalogda nga agturong kencuana; ket sinabetna ida.
Ni David kinunana idi, Pudno nga ubbaw ti panangaywanco idi iti amin nga icutan daytoy a tao idiay let-ang, tapno awan ti nagcurang ti amin a cucuana: ket isu insupapacna caniac ti dakes a gapu iti naimbag.
Ti Dios aramidenna ti casta cadagiti cabusor ni David, ken nacarcaro pay met, no tiddaec ti anniaman iti amin a cucuana agingga iti aglawag ti bigat, nga uray no maysa nga ubing a lalaki.
Ket idi a ni Abigail naimatanganna ni David, isu nagdaras, ket dimsaag iti asnona, ket incul-obna ti rupana iti daga iti sango ni David, ket nagrucob iti daga.
Ket isu nagpacleb cadagiti sacana, ket kinunana, Caniac, apoc, caniac coma ti yan ti kinadangkes; ket dawatec kenca, palubosam coma ti babai nga adipenmo, nga agsao cadagita lapagaymo, ken denggem ti sao ti babai nga adipenmo.
Dawatec kenca, nga apoc saanna coma, nga icancano daytoy dakes a tao, a ni Nabal met laeng; ta no casano ti naganna, casta met laeng ti kinaisuna; Nabal isu ti naganna, ket ti kinamaag adda kencuana: ngem siac a babai nga adipenmo diac naimatangan dagiti agtutubo a lallaki ti apoc, isuda nga imbaonmo.
Gapuna ita, apoc, cas ni Jehova sibibiag, ken cas ta cararuam sibibiag, idinto a ni Jehova ti nangiparit kenca iti pannacabiddut iti dara, ken iti pannacaibalesmo iti imam met laeng, gapuna ita a bay-am dagiti cabusormo, ken dagidiay nga agsapul iti pagdacsan ti apoc, nga isuda dagiti cas ken Nabal.
Ket ita daytoy sagut a ti adipenmo yegna iti apoc, isu ti maited coma cadagiti agtutubo a lallaki a sumurot iti apoc.
Dawatec kenca, a pacawanem ti panaglabsing ti babai nga adipenmo: ta pudno unay a ni Jehova mangaramidto iti apoc iti maysa a natalged a balay, agsipud ta ti apoc makigubat cadagiti gubgubat ni Jehova; ket ti kinadakes dinto masaracan kenca cadagiti isu-amin nga aldawmo.
Ket nupay no tumacder coma ti lalaki a cumamat kenca, ken agsapul ita cararuam, nupay casta ti cararua ni apoc masingdananto iti galut ti biag ken Jehova a Diosmo; ket dagiti cararua dagiti cabusormo ipallatibongnanto ida, a cas iti aggapu iti ambayon ti pallatibong.
Ket maaramidto, intono ni Jehova aramidenna iti apoc ti mayalubog iti amin nga imbag nga insaona maipapan kenca, ket dutocannacanto a pangolo iti Israel,
A daytoy saan a pagtibcolan kenca, wenno macadadael ti puso iti apoc, gapu ta imbucbocmo ti dara nga awan ti gapuna, wenno bimmales ti apoc babaen iti imana met laeng
Ket intono ni Jehova aramidennanto ti naimbag iti apoc, malagipmonton toy adipenmo a babai.
Ket ni David kinunana ken Abigail, Bendito ni Jehova, a Dios ti Israel, a nangibaon kenca ita nga aldaw a sumabet caniac.
Bendito coma ta kinasaluadmo, ken benditaca coma, a nangiliclic caniac ita nga aldaw iti pannacabiddut iti dara, ken iti pannacaibalesco babaen iti imac met laeng.
Ta iti kinapudnona unay, cas ni Jehova, a Dios ti Israel sibibiag, a nangiparit caniac iti panangranggasco kenca, ta no dica coma nagdaras nga immay simmabet caniac, pudno nga idiay awan malabasan ken Nabal agingga iti aglawag ti bigat nga uray no maysa nga ubing a lalaki.
Iti casta ni David inawatna iti ima ni Abigail daydi nga inyegna kencuana: ket ni David kinunana kencuana, Sumang-atca a sitatalna agingga iti balaymo; kitaem, impangagco ti timecmo, ket impategca.
Ket ni Abigail immay ken Nabal; ket, adtoy, isu addaan idi iti rambac iti balayna, a cas la rambac ti maysa nga ari; ket ti puso ni Nabal naragsac unay iti unegna, ta nabartec unayen: gapuna a ni Abigail awan a pulos ti imbagana kencuana, bassit man wenno adu agingga iti aglawag ti bigat.
Ket naaramid iti bigat, idi a ni Nabal naunawan iti arac, a ni asawana imbagana kencuana dagitoy a banag, ket ti pusona natay iti unegna, ket isu nagbalin a cas la bato.
Ket naaramid iti agsangapulo nga aldaw iti calpasanna, a ni Jehova kinabilna ni Nabal, iti casta natay.
Ket idi a ni David nangngegna a ni Nabal natay kinunana, Bendito ni Jehova a nangsalucob iti gapu ti pannacaumsic iti ima ni Nabal, ket linappedanna ti adipenna iti dakes: ket ti dakes nga aramid ni Nabal insupapac ni Jehova iti rabaw ti olona met laeng
Ket ni David nagbaon ket nagsao maipanggep ken Abigail, ti panangasawana kencuana.
Ket idi a dagiti adipen ni David immayda ken Abigail idiay Carmelo, nagsaoda kencuana, a kinunada, Ni David imbaonnacami kenca, tapno alaendaca a maipaay kencuana nga asawa.
Ket isu timmacder ket incul-obna di rupana iti daga, ket kinunana, Adtoy, ti babai nga adipenmo a mangbuggo cadagiti sacsaca dagiti adipen ni apoc.
Ket ni Abigail nagdaras, ket timmacder, ket simmacay iti maysa nga asno, agraman cadagiti lima a babbalasangna a simmurot kencuana; ket simmurot idi cadagiti imbaon ni David, ket nagbalin nga asawana.
Ni David innalana met ni Ahinoam ti Jezreel, ket isuda nagbalinda nga assawana nga agpadpada.
Nupay casta ni Saul intedna ni Micol nga anacna, nga asawa ni David, ken ni Palti, nga anac a lalaki ni Lais, a taga Gallim.
Ket dagiti Zifeos immayda ken Saul idiay Gabaa a kinunada, Saan aya nga aglemlemmeng ni David idiay turod ti Haquila, nga adda iti sango ti let-ang?
Idin ni Saul timmacder, ket simmalog agingga iti let-ang ti Zif, idinto nga adda kencuana iti tallo a ribu a lallaki a napili ti Israel, a mangsapul ken David iti let-ang ti Zif.
Ket ni Saul nagpacarso iti turod ti Haquila, nga adda iti sango ti let-ang, iti sidiran ti dalan
Ngem ni David nagnaed iti let-ang, ket naawatanna a ni Saul simmurot kencuana iti let-ang.
Gapuna a ni David namaruar cadagiti agsiim, ket naammoanna a ni Saul immay a pudno.
Ket ni David timmacder, ket immay iti lugar a ni Saul nagpacarsoanna: ket ni David kinitana ti lugar a nagiddaan ni Saul ken ni Abner nga anac ni Ner, a capitan ti buyotna: ket ni Saul nagidda iti lugar dagiti luglugan, ket dagiti tattao nagpacarsoda iti naglicmut kencuana.
Idin simmungbat ni David ket kinunana cada Ahimelec a Jeteo, ken Abisai nga anac ni Sarvia, a cabsat ni Joab, a cunana, Asino ti makipagsalogto caniac agingga ken Saul idiay pacarso
Ket ni Abisai kinunana, Siac makipagsalogacto kenca.
Iti casta da David ken Abisai immayda cadagiti tattao iti rabii: ket, adtoy, ni Saul siiidda a matmaturog iti lugar dagiti luglugan, agraman ti gayangna a naitugkel iti daga iti oloananna; ket ni Abner ken amin dagiti tattao agididdada iti aglicmut kencuana.
Idin kinuna ni Abisai ken David, Ti Dios inyawatna ti cabusormo iti imam ita nga aldaw: ita ngarud dawatec kenca, palubosannac a mangcabil kencuana, iti gayang iti daga iti maysa a panangbagsol, ket isu diacto cabilen a piduaen.
Ket ni David kinunana ken Abisai, Isu dica dadaelen, ta asino ti macabalin a mangyunnat iti imana iti pinulotan ni Jehova, ket saan a macabasol?
Ket ni David kinunana, Cas ni Jehova sibibiag, ni Jehova ti mangcabilto kencuana; wenno ti aldawna umayto a pacatayanna; wenno sumalogto iti pagbabacalan, ket mapucawto.
Ni Jehova iparitna nga unnatec coma ti imac a maibusor iti pinulotan ni Jehova: ngem ita agdawatac kenca, alaem ti gayang nga adda iti oloananna, ken ti gorgorita ti danum, ket intan.
Iti casta ni David innalana ti gayang ken ti gorgorita ti danum iti oloanan ni Saul; ket pimmanawda: ket awan ti uray maysa a tao a nacakita iti daydi, wenno nacaammo, awan ti uray asino a nacariing; ta nacaturogda amin idi, agsipud ta maysa a nargaan a turog a gapu ken Jehova ti naitinnag cadacuada.
Idin ni David immallatiw idi sabali a bangir, ket nagtacder iti tapaw ti bantay iti adayu; maysa a nalawa a baet ti nacaibaetanna cadacuada;
Ket ni David pinuccawanna dagiti tattao, ken ni Abner nga anac ni Ner, a kinunana, Dica sumungbat, Abner
Idin ni Abner simmungbat ket kinunana, Asinoca a mangpuccaw iti ari?
Ket ni David kinunana ken Abner, Saan a sica ti maingel a lalaki
ket asino ti cas kenca iti Israel
apayapay ngarud a dica binantayan ti apom nga ari
ta simrec ti maysa cadagiti tattao a mangdadael iti ari nga apom.
Daytoy a banag saan a naimbag nga inaramidmo
Cas ni Jehova sibibiag, maicaricayo a natay, agsipud ta dicay binantayan ti apoyo, a pinulotan ni Jehova
Ket ita kitaenyo no sadino ti yan ti gayang ti ari, ken ti gorgorita ti danum nga adda idi iti oloananna.
Ket ni Saul nalasinna ti timec ni David, ket kinunana, Isu daytoy ti timecmo, anacco a David
Ket ni David kinunana, Isu ti timecco, apoc, O ari.
Ket isu kinunana, Apayapay aya a ni apoc camatenna ti adipenna
iti ania aya ti inaramidco
wenno ania a dakes ti adda iti amac?
Gapuna ita, agdawatac kenca, a denggen coma ni apoc nga ari dagiti sao ti adipenna
No ni Jehova patubuyannaca coma a maibusor caniac, awatenna coma ti maysa a daton: ngem no dagiti annac dagiti tattao, mailunodda coma iti sango ni Jehova: ta pinaruardac ita nga aldaw tapno diac coma dumenna iti tawid ni Jehova, a cunada, Inca, agservica cadagiti sabsabali a didios.
Ita ngarud, di coma agtinnag ti darac iti daga iti saclang ni Jehova: ta ti ari ti Israel rimmuar nga agsapul iti maysa a timel, a cas ti maysa nga agbiruc iti maysa a pugu cadagiti banbantay.
Idin kinuna ni Saul, Nagbasolac; agsublica, anacco a David; ta diacto aramiden kenca ti ranggas, agsipud ta ti biagco napateg cadagita matam ita nga aldaw: adtoy a nagmauyongac, ken bimmiddutac iti napalalo.
Ket ni David simmungbat ket kinunana, Kitaem ti gayang, O ari
umay coma ngarud ti maysa nga agtutubo a lalaki ket isu ti alaenna.
Ket ni Jehova subadannanto iti tunggal tao ti kinalintegna ken ti kinamapagtalcanna; cas ni Jehova inyawatnaca iti imac ita nga aldaw, ket diac kinayat nga inunnat ti imac a maibusor iti pinulotan ni Jehova.
Ket, adtoy, cas ti biagmo naipateg unay ita nga aldaw cadagiti matac, iti casta met maipateg coma ti biagco cadagiti mata ni Jehova, ket isalacannac coma iti amin a pagpulcocan.
Idin ni Saul kinunana ken David, Benditoca, anacco a David: agaramidcanto a siiingel ken mangabaccanto met a di bumurong
Iti casta ni David pimmanaw ket ni Saul nagsubli idi lugarna.
Ket ni David kinunana iti pusona, Mapucawacto iti maysa nga aldaw gapu iti ima ni Saul: awan ti uray ania a nasaysayaat caniac ngem iti panagtalawco a mapan iti daga dagiti Filisteos; ket ni Saul mapucawto ti inanamana a mangsapul caniac cadagiti amin a beddeng ti Israel: iti casta macatalawacto iti imana.
Ket ni David timmacder, isu ken dagiti innem a gasut a lallaki nga adda idi kencuana, ket immallatiw ken Aquis nga anac a lalaki ni Maoc, nga ari ti Gat.
Ket ni David nakinaed ken Aquis idiay Gat, isu ken dagiti lallakina, tunggal lalaki agraman cabbalayna, uray ni David agraman cadagiti dua nga assawana, da Ahinoam a Jezreelita ken Abigail a Carmelita, nga asawa idi ni Nabal.
Ket naibaga ken Saul a ni David nagtaray agingga iti Gat: ket isu saan idin a nagsapul kencuana.
Ket ni David kinunana ken Aquis, No ita nacasaracac iti parabur cadagita matam, mangtedca coma caniac ti maysa a lugar iti maysa cadagiti ili iti daga, tapno agnaedac coma idiay: ta apayapay a ti adipenmo makipagtaeng coma kenca iti naarian a ili?
Iti casta ni Aquis intedna kencuana ti Siclag iti daydi nga aldaw: gapuna a ti Siclag cucua dagiti ar-ari ti Juda agingga ita nga aldaw.
Ket ti bilang dagiti aldaw a panagtaeng ni David iti daga dagiti Filisteos apag-isu a macatawen ket uppat a bulan.
Ket ni David ken dagiti lallakina simmang-atda, ket nangaramidda iti maysa a panangraut cadagiti Gesureos, ken Gerzeos, ken cadagiti Amalecitas; ta dagidiay a nacion isuda dagidi nagnaed iti daga, nga addada idi ugma iti pagsang-atan agingga iti Shur, agingga met laeng iti daga ti Egipto.
Ket ni David kinabilna ti daga, ket dina insalacan ti lalaki man wenno babai a nagbiag, ket innalana dagiti carcarnero, ken dagiti vacvaca, ken dagiti as-asno, ken dagiti camcamello, ken ti pagan-anay; ket isu nagsubli, ket immay ken Aquis.
Ket ni Aquis kinunana, Maibusor ti asino ti nangaramidanyo iti panangraut ita nga aldaw
Ket ni David simmungbat, Maibusor iti Abagatan ti Juda, ken maibusor iti Abagatan dagiti Jerameelitas, ken maibusor iti Abagatan dagiti Cenios.
Ket ni David dina inyanawa ti lalaki man wenno babai a nagbiag, tapno yegna ida iti Gat, a cunana, Di la ket ta saoenda ti maipapan cadacami, a cunaen, Casta ti inaramid ni David, ken casta ti cadawyanna idi iti bayat ti amin a panagnaedna idi iti daga dagiti Filisteos.
Ket ni Aquis pinatina ni David, a kinunana, Isu inaramidna a naananay ti ilina nga Israel nga agrimon kencuana; gapuna nga isunto ti adipenco iti agnanayon.
Ket naaramid cadagidi nga aldaw, a dagiti Filisteos inurnongda dagiti buybuyotda a maipaay iti gubat, tapno makibacalda iti Israel
Ket ni Aquis kinunana ken David, Ammoem a siinanama a sica makipagruarcanto caniac iti buyot, sica ken dagiti lallakim.
Ket ni David kinunana ken Aquis, Iti casta ammoemto no ania ti aramidento ni adipenmo
Ket ni Aquis kinunana ken David, Ngarud aramidencanto nga agaywan iti oloc iti agnanayon.
Ket idi ni Samuel natayen, ket amin nga Israel isu dinung-awanna, ket intabonda idiay Rama, iti ilina met laeng
Ket ni Saul pinagtalawna iti daga dagidiay mangcuculam ken dagiti managsalamangca.
Ket dagiti Filisteos naguurnongda, ket immayda ket nagpacarsoda idiay Sunam, ket ni Saul inurnongna amin nga Israel, ket nagpacarsoda idiay Gilboa.
Ket idi a ni Saul naimatanganna ti buyot dagiti Filisteos, nagbuteng ket ti pusona nagpigerger iti casta unay.
Ket idi a ni Saul immuman ken Jehova, ni Jehova saan a simmungbat kencuana uray babaen cadagiti tagtagainep, uray iti Urim, uray cadagiti mammadto.
Idin kinuna ni Saul cadagiti adipenna, Isapulandac iti babai a mangcuculam, tapno innac coma kencuana, ket umumanac coma kencuana
Ket dagiti adipenna kinunada kencuana, 
Adtoy adda maysa a babai a mangcuculam idiay Endor.
Ket ni Saul nanglimo, ket nangicapet iti sabali a pagan-anay, ket napan, isu ken dua nga lallaki naicuyog kencuana, ket isuda immayda iti babai iti rabii: ket isu kinunana, Agdawatac kenca, iyumanannac babaen ti kinamangcuculam, ket yegmo caniac ti uray asinoman nga inaganacto kenca.
Ket ti babai kinunana kencuana, Adtoy, sica ammom no ania ti inaramid ni Saul, no casano ti panangipusayna iti daga cadagiti mangcuculam, ken managsalamangca, apayapay ngarud a mangipacatca iti maysa a silo a maipaay iti biagco tapno papataynac?
Ket ni Saul nagsapata kencuana gapu ken Jehova, a cunana, Cas ni Jehova sibibiag, awanto ti dusa a mapasamac kenca gapu itoy a banag.
Idin kinuna ti babai, Asino ti yegco kenca
Ket isu kinunana, Yegmo caniac ni Samuel.
Ket idi a ti babai nakitana ni Samuel, imkis iti maysa a natbag a timec; ket ti babai insaona ken Saul, a cunana, Apayapay nga inulbodnac
gapu ta sica ni Saul.
Ket ti ari kinunana kencuana, Dica agbuteng: ta ania aya ti makitam
Ket di babai kinunana ken Saul, Makitac ti maysa a dios nga umuli nga aggapu iti daga.
Ket ni Saul kinunana kencuana, Ania ti langana
Ket isu kinunana, Maysa a lacay ti umuli; ket isu nacomutan iti maysa a lambon
Ket ni Saul naawatanna nga isu ni Samuel, ket incul-obna ti rupana iti daga, ket nagrucbab.
Ket ni Samuel kinunana ken Saul, Apayapay a singsingaennac, ti panangyulim caniac
Ket ni Saul simmungbat, Mariribucac iti napalalo; ta dagiti Filisteos mangaramidda ti gubat a maibusor caniac ket ti Dios pimmanaw caniac, ket dinac sungbatanen, uray no babaen dagiti mammadto, uray cadagiti tagtagainep: gapuna nga inayabanca, tapno ipacaammom caniac no ania ti aramidecto.
Ket ni Samuel kinunana, Apayapay ngarud nga agsaludsodca caniac, idinto a ni Jehova pimmanaw kenca, ket nagbalin a cabusormo?
Ket ni Jehova inaramidna kenca ti cas insaona iti pannacaaramatco: ket ni Jehova pinigisna ti pagarian nanipud iti imam, ket isu intedna iti caarrubam, a ni met laeng David.
Agsipud ta dica nagtulnog iti timec ni Jehova, ket dica tinungpal nga inaramid ti narungsot a pungtotna iti Amalec, gapuna a ni Jehova aramidenna daytoy a banag kenca ita nga aldaw.
Castamet a ni Jehova yawatnanto met ti Israel a maicanunong kenca iti ima dagiti Filisteos; ket intono bigat sica ken dagiti annacmo a lallaki caduacayto; ni Jehova yawatnanto met ti buyot ti Israel iti ima dagiti Filisteos.
Idin ni Saul nagpasag a dagus a nagunnat iti daga, ket nagbuteng a napalalo a gapu cadagiti sao ni Samuel; ket napucaw ti pigsana; ta saan a nangan ti tinapay a nagmalmalem, ken nagpatpatnag.
Ket ti babai immay ken Saul, ket nakitana nga isu sipupulcoc idi iti napalalo, ket kinunana kencuana, Adtoy, ti babai nga dipenmo impangagna ti timecmo, ket incabilco ti biagco iti imac, ket impangagco idi dagiti saom nga insaom caniac.
Ita ngarud, agdawatac kenca, ipangagmo met ti timec ti adipenmo a babai, ket palubosannac a mangisaad coma iti sangcasacmul a tinapay iti sangom; ket manganca, tapno addaanca coma iti pigsa intono inca iti dalanmo.
Ngem isu nagmadi, ket kinunana, Diacto mangan
Ngem dagiti adipenna agraman iti babai isu pinilitda; ket isu impangagna dagiti timecda
Iti casta bimmangon iti daga, ket nagtugaw iti pagiddaan.
Ket ti babai addaan idi iti maysa a nalucmeg nga urbon a vaca iti balay; ket isu nagdaras, ket isu ti pinartina; ket nangala iti harina, ket ginamayna, ket iti daydi nangluto iti di-nalevaduraan a tinapay:
Ket isu inyegna iti sango ni Saul, ken iti sango dagiti adipenna; ket nanganda
Sada timmacder, ket nagawidda idi a rabii.
Iti dayta dagiti Filisteos inurnongda dagiti buyotda idiay Afec: ket dagiti Israelitas nagpacarsoda iti sidiran ti ubbog nga adda idiay Jezreel.
Ket dagiti appoen dagiti Filisteos limmasatda a ginasungasut, ken rinibunribu; ket ni David ken dagiti lallakina limmasatda iti udi agraman ken Aquis.
Idin kinuna dagiti pangpangoleon dagiti Filisteos, Ania ti aramiden dagitoy Hebreo ditoy
Ket ni Aquis kinunana, cadagiti pangoloen dagiti Filisteos, Saan a daytoy ni David, nga adipen ni Saul nga ari ti Israel, a cadagitoy nga aldaw, wenno cadagitoy a tawen ket di nagnaed caniac, ket diac nacasarac kencuana iti pagcurangan nanipud yaallatiwna caniac agingga ita nga aldaw?
Ngem dagiti pangpangoloen dagiti Filisteos naglucsawda kencuana; ket dagiti pangpangoloen dagiti Filisteos kinunada kencuana, Pagsubliem ti lalaki, tapno agawid coma iti lugarna a dinutocam kencuana, ket saan coma a makipagsalog cadatayo iti paggugubatan, di la ket ta iti gubat agbalin a cabusor cadatayo: ta iti ania aya ti pangyamo coma daytoy a tao iti bagina ken apona
saan coma aya a cadagiti ol-olo dagitoy a lallaki?
Saan a daytoy ni David, isu a nagcantaanda ti maysa ken maysa cadagiti salsala, a kinunada, 
ni Saul pinatayna dagiti rinibribuna, 
ket ni David dagiti linaclacsana?
Idin ni Aquis inayabanna ni David, ket kinunana kencuana, Cas ni Jehova sibibiag, sica nalintegca, ket ti pannakipagruarmo ken pannakipagserrecmo caniac iti buyot naimbag iti imatangco; ta diac nacasarac kenca iti dakes nanipud idi aldaw ti yaaymo caniac agingga ita nga aldaw: nupay casta dagiti pangpangoloen didacay ayaten.
Gapuna ita agsublica, ket inca a sitatalna, tapno dica paglucsawen dagiti appoen dagiti Filisteos.
Ket ni David kinunana ken Aquis, Ngem ania ti inaramidco
ket ania ti nasaracam iti adipenmo iti cabayag ti caaddana iti sangom agingga ita nga aldaw, tapno diac coma mapan, ken makigubat cadagiti cabusor ti apoc nga ari?
Ket ni Aquis simmungbat ket kinunana ken David, Ammoc a sica naimbagca iti imatangco, a cas maysa nga angel ti Dios: nupay casta dagiti pangpangoloen dagiti Filisteos kinunada, 
Isu dinto makipagsang-at cadatayo iti gubat.
Gapuna ita bumangonca a masapa iti bigat agraman cadagiti adipen ti apom a naicuyog kenca nga immay; ket apaman a macabangoncayo a masapa iti bigat, ket adda lawag, pumanawcayo.
Iti casta ni David bimmangon a nasapa isu ken dagiti lallakina tapno pumanawda iti bigat nga agsublida iti daga dagiti Filisteos
Ket dagiti Filisteos simmang-atda iti Jezreel.
Ket naaramid, idi a ni David ken dagiti lallakina immayda iti Siclag iti maicatlo nga aldaw, a dagiti Amalecitas nangaramidda iti maysa a panangraut iti Abagatan, ken iti Siclag, ket kinabilda ti Siclag, ket pinuuranda iti apuy.
Ket innalada a kinayawan dagiti babbai ken amin a nagnaed kencuana, bassit man ken dackel agpadpada: dida pinatay ti uray asinoman, no di ket innalada ida, ket pimmanawda.
Ket idi a ni David ken dagiti lallakina dimtengda iti ili, adtoy, a napuuran idi iti apuy; ket dagiti babbai nga assawada, ken dagiti annacda a lallaki ken babbai, naalada idi a kinayawan.
Idin ni David ken dagiti tattao nga adda idi kencuana inngatoda ti timecda ket nagsangitda agingga iti awanen ti pigsada nga agsangit.
Ket dagiti dua nga assawa ni David naalada idi a kinayawan, da Ahinoam a Jezreelita, ken Abigail daydi asawa ni Nabal a Carmelito.
Ket ni David napaldaang iti napalalo; ta ti umili insaona ti pananguborda kencuana, agsipud ta ti cararua ti amin nga umili napaliday, tunggal lalaki a gapu cadagiti annacna a lallaki ken babbai: ngem ni David pinapigsana ti bagina ken Jehova a Diosna.
Ket ni David kinunana ken Abiatar a padi, nga anac ni Ahimelec, Agdawatac kenca, a yegmo caniac ditoy ni efod
Ket ni Abiatar inyegna idiay ken David ti efod.
Ket ni David immuman ken Jehova, a cunana, No cumamatac a sumurot itoy a buyot, macamacamco ida
Ket isu simmungbat kencuana, Cumamatca: ta macamacammo ida a di-bumurong, ket awan pagtibcolan masbutmonto amin.
Iti casta ni David napan, isu ken dagiti innem a gasut a lallaki nga adda idi kencuana, ket immayda iti waig a Beser, isu a nacabatian dagidiay nabaybay-an.
Ngem ni David kimmamat, isu ken ti uppat a gasut a lallaki; ta ti dua gasut nagbatida, a nabannuganda idi iti casta dida nabalin ti nagballasiw iti waig a Beser.
Ket nacasaracda ti maysa nga Egipcio iti tay-ac ket isu inyegda ken David ket isu iniccanda iti tinapay, ket nangan; ken iniccanda iti danum tapno uminum;
Ket isu iniccanda iti sangcatipkel nga higos, ken dua caraay nga uvas: ket idi a nacacaan, ti espirituna immay manen kencuana; ta isu saan a nangan iti tinapay, di met imminum iti danum, iti tallo nga aldaw ken tallo a rabii.
Ket ni David kinunana kencuana, Asino ti makincadua kenca
ken taga anoca
Ket isu kinunana, Maysaac a lalaki nga agtutubo ti Egipto, nga adipen ti maysa nga Amalecita ket ni apoc binaybay-annac, agsipud ta iti tallo nga aldaw a napalabas nagsakitac
Nagaramid cami iti maysa a panangraut iti abagatan dagiti Cereti; ken iti daydiay a cucua ti Juda; ken iti abagatan ti Caleb; ket pinuuranmi ti Siclag iti apuy.
Ket ni David kinunana kencuana, Isalognacto agingga itoy a buyot
Ket isu kinunana, Isapatam caniac gapu iti Dios a dinacto papatayen, dinacto met yawat cadagiti ima ni apoc, ket isalogcanto agingga itoy a buyot.
Ket idi nga isu naisalogna, adtoy, nga isuda addada a naisacnap iti amin a rabaw ti daga, nga agcacaanda ken aginumda, ken agsasalada, a gapu iti amin a naruay a samsam nga innalada iti daga dagiti Filisteos, ken iti daga ti Juda.
Ket ni David kinabilna ida nanipud iti sumipnget agingga laeng iti rumabii ti sumaganad nga aldaw: ket awan ti nacatalaw a lalaki cadacuada, no di laeng uppat a gasut nga agtutubo a lallaki, a simmacayda cadagiti camelloda ket nagtarayda.
Ket ni David nasbutna amin nga innala idi dagiti Amalecitas; ket ni David nasbutna dagiti dua nga assawana.
Ket awan ti agcurang cadacuada, uray bassit wenno dackel, uray annac a lalaki wenno babai, uray samsam, uray aniaman nga innalada idi cadacuada: ni David pinasublina amin.
Ket ni David innalana amin dagiti pangen ken dagiti arban, nga inacayda iti sango daydiay sabsabali nga an-animal, ket kinunada, Daytoy isu ti sinamsam ni David.
Ket ni David immay cadagiti dua a gasut a lallaki, a nabannogan idi iti casta a dida nabalin ti simmurot ken David, isuda a pinagtaengda met idi waig a Beser; ket isuda rimmuarda a simmabet ken David, ken simmabet cadagiti tattao nga adda idi kencuana: ket idi a ni David nacaasideg cadagiti tattao, kinablaawanna ida.
Idin dagiti amin a dakes ken nacas-ang a lallaki, cadagidi a napan kimmuyog ken David simmungbatda ket kinunada, Agsipud ta dida nakicuyog cadatayo, ditayto iccan ida ti uray aniaman iti samsam a nasbottayo, no saan laeng a ti tunggal lalaki ni asawana ken dagiti annacna, tapno isu iturongna ida coma, ket pumanaw.
Idin simmungbat ni David, Dicayto aramiden ti casta, cacabsatco, iti daydiay nga inted ni Jehova cadatayo: isu a nangigaga cadatayo, ken nangyawat iti buyot nga immay a maibusor cadatayo cadagiti imatayo.
Ket asino ti mangipangagto cadatayo itoy a panggep
ta no casano ti bingay daydiay a simmalog iti gubat, castanto met ti bingay daydiay a nabati iti gargaret: agbingaydanto iti agpada.
Ket casta idi nanipud iti daydi nga aldaw ken calpasanna, nga isu nangaramid iti maysa nga alagaden ken linlinteg a maipaay iti Israel agingga ita nga aldaw.
Ket idi a ni David immay iti Siclag, nangibaon iti samsam cadagiti lallacay ti Juda, cadagiti met laeng gagayyemna, a kinunana, Adtoy ti maysa nga isagut cadacayo iti sinamsam cadagiti cabusor ni Jehova:
Cadagidiay a nagnaed idiay Betel, ken cadagidiay a nagnaed idiay Ramot ti Abagatan, ken cadagidiay a nagnaed idiay Jattir.
Ken cadagidiay a nagnaed idiay Aroer, ken cadagidiay a nagtaeng idiay Sifmot, ken cadagidiay a nagtaeng idiay Estemoa.
Ken cadagidiay a nagtaeng idiay Racal, ken ti Jerameel, ken cadagidiay a nagtaeng cadagiti il-ili dagiti Cineo.
Ken cadagidiay a nagnaed idiay Horma, ken cadagidiay a nagnaed idiay Corasan, ken cadagidiay a nagnaed idiay Atac.
Ken cadagidiay a nagnaed idiay Hebron, ken cadagiti amin a luglugar a ni David met laeng ken dagiti lallakina nacairuamanda.
Iti dayta dagiti Filisteos nakigubatda a maibusor iti Israel: ket dagiti lallaki ti Israel nagtarayda ti sango dagiti Filisteos, ket napasagda a natay idiay bantay Gilboa.
Ket dagiti Filisteos kinamatda a siiinget ni Saul ken dagiti annacna a lallaki; ket dagiti Filisteos pinatayda da Jonatan, ken Abinadab, ken Melquisua, nga annac a lallaki ni Saul.
Ket ti gubat dimmegdeg a maibusor ken Saul, ket dagiti panaan isu ti nacamacamda; ket isu nariribuc iti napalalo a gapu cadagiti panaan.
Idin kinuna ni Saul idi agawawit cadagiti igamna, Asutem ta campilanmo, ket isu ti pangsalputmo caniac, di la ket ta dagitoy di nacugit umayda ket salputendac, ken pagpalaloandac
Ngem ti agawawit cadagiti igamna nagmadi; ta nagbuteng iti napalalo
Gapuna a ni Saul innalana ti campilanna, ket isu ti rinugmaanna.
Ket idi a ti agawawit cadagiti igamna naimatanganna a ni Saul natayen, isu rinugmaanna met ti campilanna, ket natay a naicanunong kencuana.
Iti casta ni Saul natay, ken dagiti tallo nga annacna a lallaki, ken ti agawawit cadagiti igamna, ken amin a lal-lakina, idi met laeng nga aldaw a sangcacanunongda.
Ket idi a dagiti lallaki ti Israel nga adda idi iti sabali a bangir ti lobong, ken dagidiay nga adda iti ballasiw ti Jordan, naimatanganda a dagiti lallaki ti Israel nagtarayda, ket ni Saul ken dagiti annacna a lallaki nataydan; isuda pinanawanda dagiti il-ili, ket nagtarayda; ket dagiti Filisteos immayda ket nagnaedda cadacuada.
Ket naaramid iti bigat, idi a dagiti Filisteos immayda manglabus cadagiti natay, a nasaracanda ni Saul ken dagiti tallo nga annacna a lallaki a napasagda idiay bantay Gilboa.
Ket pinutolda ti olona, ket linabusda ti cabalna, ket nagbaonda iti daga dagiti Filisteos iti aglicmut, a nagpaipan cadagiti damdamag agingga iti balay dagiti ladladawanda ken cadagiti tattao.
Ket incabilda ti cabalna iti balay ni Astarot; ket imbitinda ti bangcayna iti bacud ti Bet-san.
Ket idi a dagiti agnaed iti Jabes-galaad nangngegda iti maipapan kencuana, daydi a inaramid dagiti Filisteos ken Saul.
Amin dagiti maingel a lallaki timmacderda, ket nagnada a nagpatnag, ket innalada ti bangcay ni Saul, ken dagiti bangcay dagiti annacna a lallaki nanipud iti bacud ti Bet-san; ket immayda iti Jabes, ket pinuuranda idiay.
Ket innalada dagiti tultulangna, ket intabonda ida iti siroc ti cayo a salamagi idiay Jabes, ket nagayunarda iti pito nga aldaw.
II Samuel
Ket naaramid idi calpasan ti ipapatay ni Saul, nga idinto ni David nagsubli a naggapu iti panagpapatay cadagiti Amalecitas, ket ni David nagyan idi iti dua nga aldaw idiay Siclag;
Naaramid iti maicatlo nga aldaw, nga, adtoy, ti maysa a lalaki immay a naggapu iti pacarso ni Saul, a napisang dagiti pagan-anayna, ket dagadaga ti rabaw ti olona: ket iti casta idi nga isu immay ken David, a nagpasag iti daga, ket nagrucbab.
Ket ni David kinunana kencuana, Sadino ti naggapuam
Ket isu kinunana kencuana, Nagtalawac nanipud iti pacarso ti Israel.
Ket ni David kinunana kencuana, Ania ti napasamac
agdawatac kenca, nga ibagam man caniac
Ket isu simmungbat, Dagiti tattao nagtalawda iti gubat, ket adu cadagiti tattao ti napasag met ket natayda; ket ni Saul ken ni Jonatan nga anacna natayda met.
Ket ni David kinunana iti daydi agtutubo a lalaki a nangibaga kencuana, Casano ti pannacaammom a ni Saul ken ni Jonatan nga anacna natayda?
Ket ti agtutubo a lalaki a nagsarita kencuana kinunana, Idi a siac naisar-ongac iti tapaw ti bantay Gilboa, adtoy, ni Saul adda idi a sisasadag iti rabaw ti gayangna; ket, adtoy, dagiti luglugan ken tattao a nagcacabayo simmurotda a siiinget kencuana.
Ket idi nga isu tammalao iti licudna, nakitanac, ket inayabannac
Ket simmungbatac, Adtoyac.
Ket isu kinunana caniac, Siasinoca
ket simmungbatac, kenkuana, siac maysaac nga Amalecita.
Ket isu kinunana caniac, Agdawatac kenca agtacderca iti dennac, ket papatayennac; ta ti panagsennaay immapay caniac, ta ti biagco adda pay la amin caniac.
Iti casta timmacderac iti dennana, ket isu pinatayco, ta ninamnamac nga isu dina mabalin ti agbiag iti calpasan ti pannacapasagna: ket innalac ti balangat nga adda iti olona, ket ti pulceras nga adda iti tackiagna, ket yegco ida ditoy ken apoc.
Idin ni David kinapetna dagiti cawesna, ket rina-abna ida; ket casta met amin dagiti lallaki nga adda idi kencuana:
Ket nagdung-awda, ket nagsangitda; ket nagayunarda agingga iti malem, a gapu Saul, ken Jonatan nga anacna, ken gapu iti ili ni Jehova, ken gapu iti balay ti Israel; agsipud ta isuda napasagda iti campilan.
Ket ni David kinunana idi agtutubo a lalaki, a nangibaga kencuana, Taga anoca
Ket isu simmungbat, Siac anacnac ti maysa a gangannaet, nga Amalecita.
Ket ni David kinunana kencuana, Casano ti dica panagbuteng a nangyunnat ita imam a pinangpataymo iti pinulotan ni Jehova?
Ket ni David nangayab iti maysa cadagiti agtutubo a lalaki, ket kinunana, Asitgam, ket isu duclosem
Ket isu kinabilna iti casta natay.
Ket ni David kinunana kencuana, Ti daram adda coma iti rabaw ta olom; ta ti ngiwatmo nangsacsi iti maicaniwas kenca, a cunana, Siac pinatayco ti pinulotan ni Jehova.
Ket ni David nagdung-aw iti daytoy a panagdung-aw ken Saul ken ni Jonatan nga anacna.
(Ket isu imbagana cadacuada nga isuroda coma cadagiti annac ti Juda ti canta ti ba-i: Adtoy nga adda a naisurat iti libro ni Jasar):
Ti dayagmo, O Israel, napapatay iti tapaw dagiti nangato a dissom
Amangan a pannacapasagda dagiti mamaingel!
Isu dica coma ibaga idiay Gat.
Dica coma iwarragawag cadagiti daldalan ti Ascalon; 
Amangan la ket ta dagiti annac a babbai dagiti Filisteos agragsacda, 
Amangan la ket ta agballigi dagiti babbai nga annac dagiti di nacugit.
Dacayo banbantay ti Gilboa, 
Awan coma cadacayo ti linnaaw uray tudo, ket saancayo met coma a taltalon a pagidatonan: 
Ta sadiay ti calasag ti maingel naipalladaw a nacaal-alas, 
Ti calasag ni Saul saan a nasapsapoan iti lana.
Manipud iti dara ti napapatay, manipud iti taba ti maingel, 
Ti ba-i ni Jonatan saan a nagsubli, 
Ket ti campilan ni Saul saan a nagsubli nga ongngaong.
Ni Saul ken ni Jonatan isuda idi ti naayat ken nacaay-ayo iti panagbiagda, 
Ket iti ipapatayda saanda a nagsina: 
Isuda nasigsiglatda ngem cadagiti aguila, 
Isuda napigpigsa idi ngem cadagiti leon.
Dacayo annac a babbai ti Israel sangitanyo ni Saul, 
Isu ti nangawes cadacayo idi iti escarlata a nalibnos, 
Isu a nangicabil idi cadagiti arcos a balitoc iti rabaw dagiti pagan-anayyo.
Amangan a pannacapasag ti maingel iti tengnga ti gubat
ni Jonatan napapatay iti tapaw dagiti nangato a dissom.
Mapaladingitac a gapu kenca, cabsatco a Jonatan: 
Macaay-ayoca unay idi caniac: 
Ti ayatmo caniac idi nacascasdaaw, 
A ringbawan ti ayat dagiti babbai.
Amangan a pannacapasag ti maingel, 
Ken ti pannacapucaw dagiti igigam ti gubat!
Ni David maaramid nga ari iti Juda
Iti calpasan daytoy naaramid a ni David immuman ken Jehova, a kinunana, Sumang-atacto iti uray ania cadagiti il-ili ti Juda
ket ni Jehova kinunana kencuana, Sumang-atca
Ket ni David kinunana, Sadino ti sang-atacto
Ket isu kinunana, Iti Hebron.
Iti casta ni David simmang-at sadiay, ken agraman cadagiti dua nga assawana, da Ahinoam a Jezreelita, ken ni Abigail nga asawa idi ni Nabal a Carmelito.
Ket dagiti lallakina nga adda idi kencuana incuyog ida ni David, ti tunggal lalaki agraman cabbalayna: ket isuda nagnaedda idi cadagiti il-ili ti Hebron.
Ket dagiti lallaki ti Juda immayda, ket pinulotanda sadiay ni David nga ari iti balay ni Juda
Ket imbagada ken David, a cunana Dagiti lallaki a taga Jabes-galaad isuda dagiti nangitabon ken Saul.
Ket ni David nagbaon cadagiti babaonen cadagiti lallaki a taga Jabes-galaad, ket kinunana cadacuada, Benditocayo coma ken ni Jehova, nga imparangyo daytoy a kinaimbag ken apoyo, a ni met laeng Saul, ket isu intabonyo.
Ket ita ni Jehova iparangna ti naayat a kinaimbag ken kinapudno cadacayo: ket siac met supapacacto cadacayo daytoy a kinaimbag, agsipud ta inaramidyo daytoy a banag.
Gapuna ita pumigsada coma dagita im-imayo, ken umingelcayo; ta ni Saul nga apoyo natay, ken castamet ti balay ni Juda pinulotannac nga ari cadacuada.
Ket ni Abner, nga anac ni Ner, a capitan ti buyot ni Saul, innalana ni Isboset nga anac a lalaki ni Saul, ket isu inyegna iti Mahanaim;
Ket isu ti pinagbalinna nga ari iti Galaad, ken iti Gessuri, ken iti Jezreel, ken iti Efraim, ken iti Benjamin, ken iti amin nga Israel.
Ni Isboset, nga anac ni Saul, agtawen idi iti uppat a pulo a tawen idi nangrugi nga agari iti Israel, ket nagari iti dua a tawen
Ngem ti balay ni Juda simmurot idi ken David.
Ket iti bayat ti panagari ni David idiay Hebron iti balay ni Juda pito a tawen ket innem a bulan.
Ket ni Abner nga anac ni Ner, ken dagiti ad-adipen ni Isboset nga anac ni Saul, rimmuarda a naggapu iti Mahanain agingga iti Gabaon.
Ket ni Joab nga anac ni Sarvia, ken dagiti adipen ni David, rimmuarda, ket nasaracanda ida iti denna ti tanke idiay Gabaon; ket isuda nagtutugawda, ti maysa iti maysa a bangir ti tanke, ket ti sabali iti sabali a bangir ti tanke.
Ket ni Abner kinunana ken Joab, Agdawatac kenca, a dagiti agtutubo a lallaki tumacderda ket agay-ayamda coma iti saclangtayo
Ket ni Joab kinunana, Tumacderda coma.
Idin timmacderda ket nagnada a binilang: sangapulo ket dua cadagiti Benjamitas ken biang ni Isboset nga anac ni Saul, ket sangapulo ket dua cadagiti adipen ni David.
Ket isuda nagiinniggemda ti tunggal maysa iti olo ti caduana, ket imbagcongna ti campilanna iti bacrang ti caduana: iti casta napasagda a padapada: gapuna a daydi a disso nanaganan iti Helcath-assurim, nga adda sadi Gabaon.
Ket ti gubat idi nacaro unay iti daydi nga aldaw; ket ni Abner naabac, ken dagiti lallaki ti Israel, iti sango dagiti adipen ni David.
Ket dagiti tallo nga annac a lallaki ni Sarvia addada idi sadiay, da Joab, Abisai, ken Asael: ket ni Asael nasiglat unay idi dagiti sacsacana a cas la maysa nga ugsa nga atap.
Ket ni Asael kinamatna ni Abner; ket napan a di simmiasi iti canawan uray iti catigid a simmurot ken Abner.
Idin ni Abner timmaliaw iti licudanna, ket kinunana, Sica ni Asael
Ket isu simmungbat, Siac.
Ket ni Abner kinunana kencuana, Sumiasica iti macanawanmo wenno iti macatigidmo, ket tumiliwca iti maysa cadagiti agtutubo a lallaki, ket alaem ti cabalna
Ngem ni Asael dina kinayat ti simmiasi iti panangsurot kencuana.
Ket ni Abner kinunana manen ken Asael, Sumiasica iti panangsurot caniac; apayapay siac ipasagca coma iti daga
casanonto ngarud ti panangingatoc iti rupac ken ni cabsatmo a Joab?
Nupay casta isu saanna a kinayat ti simmiasi, gapuna a ni Abner iti mordong ti picana ti pinangsugatna kencuana iti bagina, iti casta nga ti pica rimmuar iti licudanna; ket napasag idiay, ket natay met laeng idiay a lugar: ket naaramid, nga isu-amin nga immay iti lugar a ni Asael nacapasaganna ken nacatayanna nagsardengda.
Ngem da Joab ken Abisai kinamatda ni Abner: ket ti init limnec idi nga isuda macagtengda iti turod ti Amma, nga adda iti sango ti Gia iti denna ti dalan ti let-ang sadi Gabaon.
Ket dagiti annac ni Benjamin naguornongda a simmurot ken Abner, ket nagbalinda a maysa a cabuyotan, ket nagtacderda iti tapaw ti maysa a turod.
Idin ni Abner pinuccawanna ni Joab, ket kinunana, Mangpucawto iti agnanayon ti campilan
dica ammo aya a kinapaitto ti maududi a tungpal
casano ti capautna ngarud aya, iti cabayagmo a mangibilin cadagiti tattao iti isisiasi da iti panangsurot cadagiti cacabsatda?
Ket ni Joab kinunana, Cas ti Dios sibibiag, no dica coma nagsao, pudno ngarud nga iti bigat dagiti tattao pimmanawda, saanda a sinurot ti tunggal maysa ni cabsatna.
Iti casta ni Joab pinagunina ti tangguyobna, ket amin dagiti tattao nagsardengda, ket dida kinamaten ti Israel, dida nakibacalen.
Ket ni Abner ken dagiti lallaki na napanda amin iti daydi a rabii iti tengnga ti Araba; ket bimmaliwda iti Jordan, ket napanda iti tengnga ti amin a Bethorom, ket immayda iti Mahanaim.
Ket ni Joab nagsubli iti panangsurot ken Abner: ket idi a naurnong dagiti amin a tattao, cadagiti ad-adipen ni David nagcurangda iti sangapulo ket siam a tattao ken ni Asael.
Ngem dagiti ad-adipen ni David impasagda cadagiti taga-Benjamin, ken cadagiti lallaki ni Abner, iti dayta iti tallo gasut ket innem a pulo a tattao ti natay idi.
Ket innalada ni Asael, ket intabonda idi tanem ni amana, nga adda idi idiay Belen
Ket ni Joab ken dagiti lallakina nagnada a nagpatnag, ket ti aldaw limmawag cadacuada idiay Hebron.
Ket adda idi napaut a gubat iti balay ni Saul ken iti balay ni David: ket ni David pumigsa idi a pumigsa, ket ti balay ni Saul cumapuy a cumapuy.
Ket nayanacda idi ken David dagiti annac a lallaki idiay Hebron: ket ni Amnon isu ti inauna nga anacna ken ni Ahinoam a Jezraelita;
Ti maicadua, isu ni Queleab anacna ken ni Abigail nga asawa idi ni Nabal a Carmelito; ket ti maicatlo, ni Absalom nga anac ni Maaca, nga anac a babai ni Tolmai nga ari ti Gessur;
Ket ti maicapat, ni Adonia nga anac ni Haggit; ket ti maicalima, ni Safatias nga anac ni Abital;
Ket ti maicanem, ni Jetraam nga inyanac ni Egla nga asawa ni David
Dagitoy nayanacda ken David idiay Hebron.
Ket naaramid idi, iti bayat ti caadda ti gubat iti balay ni Saul ken iti balay ni David, a ni Abner pimmigsa iti balay ni Saul.
Ket ni Saul adda idi maysa a camalalana a ti naganna Resfa, nga anac ni Aja: ket ni Isboset kinunana ken ni Abner, Apayapay a simrecca iti camalala ni amac?
Idin ni Abner naglucsaw unay a gapu cadagiti sasao ni Isboset ket kinunana, Siac aya ti olo ti aso a maipaay iti Juda
Iti daytoy nga aldaw aramidec ti caasi iti balay ni Saul nga amam, cadagiti cacabsatna, ken cadagiti gagayyemna, ket siac saanca nga inyawat iti im-ima ni David; ket nupay casta ipabiddutmo caniac iti daytoy nga aldaw ti basol a maipapan iti daytoy a babai.
Ti Dios agaramid coma iti castoy ken Abner, ken ad-adda pay coma, no iti cas ti panangisapata ni Jehova ken David, idiac aramiden met laeng kencuana;
Iti panangyallatiwna iti pagarian nanipud iti balay ni Saul, ken iti panangibangonna iti trono ni David iti rabaw ti Israel, ken iti rabaw ti Juda, manipud Dan agingga iti Beerseba.
Ket isu dina nabalin ti simmungbat iti uray aniaman a sabali a balicas ken Abner, ta nagbuteng kencuana.
Ket ni Abner nangibaon ti pannacabagina cadagiti babaonen ken David a kinunana, Asino ti akincucua iti daga ket kinunana pay met, Makisinninggalutca caniac, ket, adtoy, ti imac addanto kenca, a mangyeg kenca iti amin nga Israel.
Ket isu kinunana, Naimbag: siac makisinggalutacto kenca; ngem maysa a banag ti sapulec kenca: nga isu, a sica dicanto cumita iti rupac, malacsid no sica yegmo nga umuna ni Micol nga anac a babai ni Saul, intono umaymo kitaen ti rupac.
Ket ni David nangibaon cadagiti babaonen ken Isboset, nga anac ni Saul, a kinunana, Yawatmo caniac ni asawac a Micol, isu nga inasawac a gapu iti sangagasut nga akinsango a cudil dagiti Filisteos.
Ket ni Isboset nagbaon, ket isu ti innalana ken asawana a Falatiel, nga anac ni Lais.
Ket ni asawana napan kimmuyog kencuana, a nagsangsangit a nagnagna ket simmurot kencuana inggana iti Bajurim
Idin ni Abner kinunana kencuana, Incan agsublica: ket isu nagsubli.
Ket ni Abner adda pinaibagana cadagiti lallacay ti Israel, a kinunana, Iti nalabes a tiempo binirucyo ni David nga agari cadacayo:
Ita ngarud isu ti aramidenyo; ta ni Jehova nagsao idi iti maipapan ken David, a kinunana, Gapu iti ima ni David nga adipenco isalacanconto ti ilic nga Israel iti ima dagiti Filisteos, ken iti ima dagiti amin a cabusorna.
Ket ni Abner insaona met cadagiti lapayag ti Benjamin: ken casta met a ni Abner napanna insao cadagiti lapayag ni David idiay Hebron ti isu-amin a maipagarup a naimbag iti Israel, ken iti amin a balay ni Benjamin.
Iti casta immay ni Abner ken David idiay Hebron, ket caduana dagiti duapulo a lallaki
Ket ni David nagaramid iti rambac a maipaay ken Abner ken cadagiti lallaki a naicuyog idi kencuana.
Ket ni Abner kinunana ken David, Tumacderacto ket innacto, ket ummongecto ken apoc nga ari ti isu-amin nga Israel, tapno makitulagda coma kenca, ket sica agarica coma iti isu-amin a pagayatan ta cararuam
Ket ni David pinalubosanna ni Abner; ket isu napan a sitatalna.
Ket, adtoy, dagiti ad-adipen ni David agraman ken ni Joab naggapuda iti maysa a panangraut, ket nangicuyogda cadacuada ti dackel a sinamsam: ngem ni Abner awanen idi ken David idiay Hebron; ta isu pinalubosanna, ket isu napan a sitatalna.
Ket idi a simmangpet ni Joab ken amin ti buyot nga adda idi kencuana, imbagada ken Joab, a nacuna, Ni Abner nga anac ni Ner immay iti ari, ket isu pinalubosanna, ket isu napan a sitatalna.
Idin ni Joab immay iti ari, ket kinunana, Ania ti inaramidmo
adtoy, immay ni Abner kenca; apayapay nga isu pinagawidmo, ket isu napan a sitatalna?
Ammoem a ni Abner nga anac ni Ner, nga immay a mangallilaw kenca, ken mangammo iti ruaram ken sercam, ken mangammo iti isu-amin nga ar-aramidem.
Ket idi a ni Joab rimmuar a naggapu ken David, nangibaon cadagiti babaonen ken ni Abner, ket isuda ti nangisubli kencuana nanipud iti bubon ti Sira: ngem ni David saanna a naammoan.
Ket idi a ni Abner nagsubli iti Hebron, ni Joab isu ipacnina aginggana iti tengnga ti ruangan tapno makisao kencuana a sililimed, ket isu sinugatna sadiay iti bagina, iti casta natay, a maipuon iti dara ni Asael a cabsatna.
Ket iti calpasanna, idi a ni David nangngegna, kinunana, Siac ken ti pagariac awanancami iti basol iti saclang ni Jehova iti agnanayon a maipanggep iti dara ni Abner nga anac ni Ner:
Agtinnag coma iti rabaw ti olo ni Joab, ken iti amin a balay ni amana; ket saan coma nga agcurang iti balay ni Joab ti tao nga aglac-am iti panagtotot, wenno agcucutel, wenno magmagna coma a sisasarucod, wenno mapasag coma iti campilan, wenno macurcurangan iti taraon.
Casta ti panangpapatay da Joab ken Abisai a cabsatna ken ni Abner, agsipud ta isu pinapatayna idi ni Asael a cabsatda idi gubat sadi Gabaon.
Idin ni David kinunana ken Joab, ken iti amin a tattao nga adda idi kencuana, Ray-abenyo dagita pagan-anayyo, ket agbarikescayo cadagiti nakersang a lupot, ket agdung-awcayo iti una ni Abner
Ket ni ari David simmurot iti lungon.
Ket intabonda ni Abner idiay Hebron: ket ti ari inngatona ti timecna, ket nagsangit iti tanem ni Abner; ket isu-amin dagiti tattao nagsangitda.
Ket ti ari nagdung-aw gapu ken Abner, ket kinunana, 
Matay coma ni Abner a cas la iti ipapatay ti maysa a maag?
Dagiti im-imam saanda a naparautan, uray dagiti sacsacam saanda a nacawaran: 
Cas la lalaki a napasag iti saclang dagiti annac ti kinadangkes, casta ti pannacapasagmo
Ket isu-amin dagiti tattao nagsangitda manen a maipapan kencuana.
Ket isu-amin dagiti tattao immayda a mangpacan ken David iti tinapay idi nga aldaw pay laeng; ngem ni David insapatana, a kinunana, Casta coma ti aramiden caniac ti Dios, ken ad-adda pay met coma, no siac ramanac ti tinapay, wenno iti sabali, agingga iti ilelennec ti init.
Ket isu-amin dagiti tattao nadlawda, ket nacaay-ayo cadacuada; ta isu-amin nga inaramid ti ari inay-ayona amin dagiti tattao.
Iti casta amin dagiti tattao ken amin pay nga Israel naammoanda idi nga aldaw, a saan a naggapu iti ari ti pannacapapatay ni Abner nga anac ni Ner.
Ket ti ari kinunana cadagiti adipenna, Dicayo ammo aya nga iti daytoy nga aldaw napasag iti Israel ti maysa a pangolo ken natan-oc a lalaki?
Ket iti daytoy nga aldaw nacapuyac, nupay ariac a napulotan; ket dagitoy a lallaki nga annac ni Sarvia, natangkenda unay caniac: ni Jehova supapacanna coma iti managaramid iti dakes iti mainugot iti kinadakesna.
Ket idi a ni Isboset, nga anac ni Saul, nangngegna a ni Abner natay idiay Hebron, dagiti imana nagbalinda a nacapuy, ken isu-amin dagiti Israelitas nariribucda.
Ket ni Isboset, nga anac ni Saul addaan idi iti dua a lallaki nga cap-capitan dagiti buyot, ti nagan ti maysa Baana, ket ti nagan ti sabali Recab, nga annac ni Remmon a Berotita, cadagiti annac ni Benjamin (ta ti Berot naibilang idi iti Benjamin:
Ket dagiti Berotias nagtalawda agingga iti Getaim, ket naggangannaetda idi sadiay agingga iti daytoy nga aldaw.)
Ket ni Jonatan nga anac ni Saul, addaan idi iti maysa nga anac a lalaki a pilay cadagiti sacsacana
Agtawen idi iti lima a tawen idi a dagiti damag immayda a maipapan ken Saul ken ni Jonatan a naggapu sadi Jezrael: ket daydi nangsisiwa kencuana isu innalana, ket nagtalaw: ket naaramid, nga idi a nagdaras a nagtalaw, a di ubing natnag, ket nagbalin a pilay
Ket ti naganna Mifiboset.
Ket dagiti annac ni Remmon a Berotita, da Recab ken Baana napanda, ket immayda iti capudot ti aldaw iti balay ni Isboset, idi nga isu agininana iti matoon.
Ket immayda sadiay iti tengnga ti balay, a casda la nangyeg iti trigo; ket isu kinabilda ti bagina; ket da Recab ken Baana a cabsatna nagtalawda.
Ket idi nga isuda immayda iti balay, idi nga isu agididda iti iddana idiay siled a pagturoganna, isu kinabilda, ken pinatayda, ket isu pinutolanda, ket innalada ti olona, ket nagnada a nagpatpatnag iti dalan ti Araba.
Ket inyegda ti olo ni Isboset ken David idiay Hebron, ket kinunada iti ari, Adtoy, ti olo ni Isboset, nga anac ni Saul, a cabusormo, a nangbiruc idi ita biagmo; ket ni Jehova imbalsanna iti daytoy nga aldaw ni apoc nga ari ken ni Saul, ken iti putotna.
Ket ni David simmungbat cada Recab ken Baana a cabsatna, nga annac ni Remmon a Berotita, ket kinunana cadacuada, Cas sibibiag ni Jehova, a nangsubbot iti cararuac iti amin a pacarigatan,
Idi a ti maysa nangibaga caniac, a cunana, Adtoy, ni Saul natay, a panpanunutenna a nangyeg iti naimbag a damag, tiniliwco, daydi ket isu pinatayco idiay Siclag, nga isu idi ti supapac nga intedco a gapu iti impadamagna.
Dinto ad-adda, no dagiti dakes a tattao pinapatayda ti maysa a tao a nalinteg idiay balayna met laeng ken iti rabaw ti iddana; a sapulecto ti darana cadagiti im-imayo, ken iccatencayo iti daga?
Ket ni David binilinna dagiti agtutubona a lallaki, ket isuda pinapatayda ida, ket pinutedda dagiti im-imada ken sacsacada, ket imbitinda ida idiay denna ti tanke sadi Hebron
Ngem innalada ti olo ni Isboset, ket intabonda iti tanem ni Abner idiay Hebron.
Idin isu-amin dagiti caputotan ti Israel immayda ken David idiay Hebron, ket nagsaoda, a kinunada, Adtoy dacami dagiti tultulangmo ken lasagmo.
Cadagiti nalabes a tiempo, idi a ni Saul nagari cadacami, sica idi ti nangidalan ti Israel a rummuar ken nangisubli: ket ni Jehova kinunana kenca, Sicanto ti pastor ti ilic nga Israel, ken sicanto ti pangolo ti Israel.
Iti casta isu-amin dagiti, lallacay ti Israel immayda iti ari idiay Hebron; ket ni ari David nagaramid cadacuada iti tulag idiay Hebron iti saclang ni Jehova: ket pinulotanda ni David nga ari iti Israel.
Ni David agtawen idi iti tallopulo a tawen idi nangrugi nga agari, ket nagari iti uppat a pulo a tawen.
Idiay Hebron nagari iti Juda iti pito a tawen ket innem a bulan; ket idiay Jerusalem nagari iti tallo pulo ket tallo a tawen iti isu-amin nga Israel ken Juda.
Ket ti ari ken isu-amin dagiti lallakina immayda iti Jerusalem a maibusor cadagiti Jebuseos, nga agnaed iti daga, isuda a nagsao ken David, a kinunada, Malacsid no sica pagtalaoem ti bulsec ken pilay, dicanto mabalin ti sumrec ditoy; a panpanunotenda, ni David dina mabalin ti sumrec ditoy.
Nupay casta ni David innalana ti sarikedked ti Sion; nga isu met laeng ti ili ni David.
Ket ni David kinunana idi iti daydi nga aldaw, Uray siasino a mangcabil iti Jebuseo, sumang-at coma agingga iti calasugan ti danum, ket cabilenna coma ti pilay ken ti bulsec, isuda a ti cararua ni David ginurana idi
Gapuna a cunada, Adda bulsec ken pilay; isu dina mabalin ti sumrec iti balay.
Ket ni David nagtaeng idiay sarikedked, ket isu ti ninaganna iti ili ni David
Ket ni David binangonna a naglawlaw nanipud Mello nga agpauneg.
Ket ni David rumang-ay idi a rumang-ay; ta ni Jehova, a Dios dagiti buybuyot adda idi kencuana.
Ket ni Hiram nga ari ti Tiro nagibaon ken David cadagiti babaonen ken cancantingen, ken alal-lawagi, ken agcavcaviti; ket isuda imbangonanda ni David iti maysa a balay.
Ket ni David naawatanna a ni Jehova ti nangpasingked kencuana nga ari iti Israel ken isu ti nangitan-oc iti pagarianna a gapu iti ilina nga Israel.
Ket ni David nangala pay cadagiti camcamalala ken assawa a taga Jerusalem, iti calpasan ti panaggapuna idiay Hebron, ket naipasngayda ken David sadiay dagiti annac a lallaki ken babbai.
Ket dagitoy dagiti nagan dagidi nayanac kencuana idiay Jerusalem: ni Sammua, ken ni Sobab, ken ni Natan, ken Salomon.
Ken ni Ibhar, ken ni Elisua, ken ni Nefeg, ken ni Jafia.
Ken ni Elisama, ken ni Eliada, ken ni Elifelet.
Ket idi a dagiti Filisteos nangngegda a pinulotanda ni David nga ari iti Israel, amin dagiti Filisteos simmang-atda a mangsapul ken David; ket ni David nangngegna, ket simmalog agingga iti sarikedked.
Ket iti casta dagiti Filisteos immayda ket nagsacnapda iti lobong ti Rafaim.
Ket ni David immuman ken Jehova, a kinunana, Innacto a maibusor cadagiti Filisteos
yawatmonto ida iti imac
Ket ni Jehova simmungbat ken David, Inca; ta pudno unay a yawatconto dagiti Filisteos ita imam.
Ket ni David immay idiay Baal-perazim, ket ni David kinabilna ida sadiay; ket kinunana, Ni Jehova binuracna dagiti cabusorco iti sangoanac, a cas la iti panagburac dagiti dandanum
Gapuna a ginaladanna iti nagan daydiay a disso iti Baal-perazim.
Ket nabatida idiay dagiti ladladawan: ket ni David ken dagiti lallakina impanawda ida.
Ket dagiti Filisteos immayda manen, ket nagsacnapda iti lobong ti Rafaim.
Ket idi a ni David immuman ken Jehova, isu kinunana, Dica sumang-at: aglicawca iti licudanda, ket umayca cadacuada iti sango dagiti moras.
Ket castoyto, intono mangngegmo ti aweng ti pannagna rabaw dagiti moras, isunton ti panaggunaymo; ta isunton ti iruruar ni Jehova iti sangoanam a mangcabil iti buyot dagiti Filisteos.
Ket ni David inaramidna iti casta, cas ni Jehova imbilinna kencuana, ket kinabilna dagiti Filisteos nanipud Gabaa agingga iti pacagtengan iti Gaza.
Ket ni David inurnongna manen dagiti isu-amin a lallaki a napili ti Israel, a tallopulo ribu.
Ket ni David timmacder, ket napan agraman amin dagiti tattao nga adda idi kencuana, nanipud iti Baal ti Juda, tapno yegda manipud sadiay ti lacasa ti Dios, nga isu ti nanaganan gapu iti Nagan, iti nagan met laeng ni Jehova dagiti buybuyot a sisasaad iti ngato dagiti querquerubin.
Ket incabilda ti lacasa ti Dios iti rabaw ti maysa a carison a baro, ket isu inyegda manipud iti balay ni Abinadab nga adda idi iti turod: ket da Oza ken Ahio, nga annac ni Abinadab, pinaguyodda ti carison a baro.
Ket isu inyegda nanipud iti balay ni Abinadab, nga adda idi iti turod, agraman ti lacasa ti Dios: ket ni Ahio napan idi iti sango ti lacasa.
Ket ni David ken isu-amin a balay ti Israel nagay-ayamda iti saclang ni Jehova cadagiti amin a kita dagiti gamigam a cayo ti parwa, ar-arpa, ken salsalterio, ken panpandereta, ken castanuelas, ken piangpiang.
Ket idi a dimtengda iti pagtagan ni Nahon, ni Oza inyunnatna ti imana iti lacasa ti Dios, ket isu ti iniggamanna; ta dagiti vacvaca nagtibcolda idi.
Ket ti pungtot ni Jehova simged a maibusor ken Oza; ket ti Dios isu kinabilna idiay a gapu iti biddutna; ket natay idiay iti denna ti lacasa ti Dios.
Ket ni David napaladingit idi, ta ni Jehova binaracna ni Oza; ket ninaganna daydiay disso iti Perez-oza, agingga iti daytoy nga aldaw.
Ket ni David nagbuteng ken Jehova iti daydi nga aldaw; ket kinunana, Casano ti yaaynanto caniac ti lacasa ni Jehova?
Iti casta ni David dina kinayat nga inyallatiw kencuana ti lacasa ni Jehova iti ili ni David; ngem ni David isu impanna iti balay ni Obed-edom a Geteo.
Ket ti lacasa ni Jehova nabati idi idiay a balay ni Obed-edom a Geteo iti tallo a bulan: ket ni Jehova binendecionanna ni Obed-edom, ken iti isu-amin a balayna.
Ket naibaga ken David nga ari, a nacuna, Ni Jehova binendicionanna ti balay ni Obed-edom, ken iti isu-amin a cucuana, a gapu iti lacasa ti Dios
Ket ni David napan, ket innalana ti lacasa ti Dios nanipud iti balay ni Obed-edom agingga iti ili ni David a binuyog ti ragsac.
Ket idi a casta, idi a dagiti nagawit iti lacasa ni Jehova nacapagnada iti innem a caaddang, nangidatonda iti maysa a vaca ken maysa nga urbon a nalucmeg.
Ket ni David nagsala iti amin a pigsana iti sango ni Jehova: ket ni David nagcawes iti maysa nga efod a lienzo.
Iti casta ni David ken amin ti balay ti Israel inyegda ti lacasa ni Jehova a binuyog dagiti dirdir-i ken timec ti tangguyob.
Ket idi a casta, idi a ti lacasa ni Jehova immay iti ili ni David, a ni Micol nga anac a babai ni Saul kimmita nanipud iti tawa, ket nakitana ni ari David nga aglaglagto ken agsalsala iti sango ni Jehova: ket isu inuyawna iti pusona.
Ket inyegda ti lacasa ni Jehova, ket insaadda iti lugarna iti tengnga ti tolda a ni David binangonna idi nga agpaay kencuana; ket ni David nagidatag iti daton a mapuuran ken datdaton ti cappia iti saclang ni Jehova.
Ket idi a ni David nalpasna ti nagidatag iti daton a mapuuran ken datdaton ti cappia, binendicionanna ti ili iti nagan ni Jehova dagiti buybuyot.
Ket binunonganna iti isu-amin nga umili, iti isu-amin a caadu met laeng ti Israel, cadagiti lallaki ken babbai a padapada, iti tunggal maysa, maysa a bukel a tinapay, ken maysa nga apag ti lasag, ken maysa a catipkel dagiti uvas a napakebbet
Iti casta isu-amin dagiti tattao nagawid tunggal maysa iti balayna.
Idin ni David nagsubli nga mangbendicion iti sangacabbalayanna
Ket ni Micol nga anac ni Saul rimmuar a simmabet ken David, ket kinunana, Amangan a nagdayag idi iti daytoy nga aldaw ti ari ti Israel, a naglucas kencuana met laeng iti daytoy nga aldaw cadagiti matmata dagiti tagabu a babbai dagiti ad-adipenna, a cas la maysa cadagiti ubbaw a tattao aglucais nga awanan bain!
Ket ni David kinunana ken Micol, Isu idi iti sango ni Jehova a nangpili caniac a nangnangrona ngem ni amam, ken iti isu-amin a balayna, a dinutocnac a pangolo iti ili ni Jehova, iti Israel: gapuna nga agay-ayamacto iti sango ni Jehova.
Ket agbalinacto pay a naal-alas ngem iti daytoy, ket siac nababbabaacto pay iti saclangco met laeng: ngem cadagiti babbai a sinaom, cadacuada ad-addanto ti pannacadaydayawco.
Ket ni Micol nga anac ni Saul awanen anacna agingga iti aldaw ti ipapatayna.
Ket naaramid, idi a ti ari agnanaed idiay balayna, ket ni Jehova intedna kencuana ti talna cadagiti isu-amin a cabusorna iti aglicmut.
A ti ari kinunana ken mammadto a Natan, Kitaem ita, siac agnaedac iti balay a kinantingenan, ngem ti lacasa ni Jehova agnaed iti uneg dagiti bengbeng.
Ket ni Natan kinunana iti ari, Inca, aramidem amin dayta nga adda ita pusom; ta ni Jehova adda kenca.
Ket naaramid idi met laeng a rabii, a ti sao ni Jehova immay ken Natan, a kinunana,
Inca ket cunaem ken adipenco a David, Castoy ti cuna ni Jehova, Sica mangaramidcanto iti balay a maipaay caniac a pagtaengac?
Ta saanac a nagnaed iti maysa a balay nanipud iti aldaw a panangaonco cadagiti annac ti Israel idiay Egipto agingga iti daytoy nga aldaw met laeng, no di ket nagnaac iti tolda ken iti tabernaculo.
Cadagiti isu-amin a luglugar a nakipagnaac cadagiti isu-amin nga annac ti Israel, nangisaoac aya ti maysa a balicas iti uray asinoman cadagiti caputotan ti Israel, a nangibilinac a mangipaarab iti ilic nga Israel, a kinunac, Apayapay didac imbangonan iti balayco a kinantingenan?
Gapuna ita daytoy ti cunaemto ken adipenco a David, Castoy ti cuna ni Jehova dagiti buybuyot, Siac innalaca nanipud iti pagaponan ti carnero, nanipud iti pagsarsarunoan iti carcarnero, tapno sica ti pangolo iti ilic, nga Israel;
Ket addaac idi kenca iti uray sadino a napnapanam, ket iti sangoanam kineltayco amin dagiti cabusormo; ket pinagbalinca a nagan a dackel, a cas iti nagan dagiti dadackel, nga addada ditoy daga.
Ket itudingconto ti maysa a lugar a maipaay iti ilic nga Israel, ket imulacto ida, tapno agnaedda coma iti lugarda met laeng ket dida coma mayallatiwen; iti uray caano dagiti annac ti kinadakes didanto parigatenen ida, a cas la idi unana,
Ken cas nanipud iti aldaw a panangbilinco cadagiti agoc-ocom iti ilic nga Israel; ken aramidecto kenca ti inana cadagiti isu-amin a cabusormo
Casta met a ni Jehova ibagana kenca a ni Jehova yaramidannacanto iti maysa a balay.
Intono dagiti al-aldawmo naturposdan, ket makiturogcanto cadagiti ammam, bangonecto ti putotmo a sumaruno kenca, isu nga agtaudto ita tianmo; ket pasingkedacto ti pagarianna.
Isu mangbangonto iti balay a maipaay iti naganco; ket pasingkedacto iti agnanayon ti trono ti pagarianna.
Siacto ti amana, ket isunto ti anacco: no isu agaramidto iti dakes, isu dusaecto iti sarucod dagiti lallaki, ken iti baot dagiti annac dagiti lallaki;
Ngem ti naayat a kinaimbagco dinto sumina kencuana, a cas iti panangisinac idi ken Saul, nga iniccatco idi iti sangoanam.
Ket mapatalgedanto ti balaymo ken ti pagariam iti agnanayon iti sangoanam: ti tronom mapasingkedanto nga agnanayon.
Mayalubog cadagitoy amin a sasao, ken mayalubog iti amin daytoy a parparmata, casta ti panangisao ni Natan ken David.
Idin ni ari David simrec, ket nagtugaw iti sango ni Jehova; ket kinunana, O Apo Jehova, siasinoac aya, ken ania aya ti balayco, tapno inyegnac agingga ditoy?
Ket daytoy bassit pay laeng a banag cadagita matam, O Apo Jehova; ngem saoem met iti maipapan iti balay ti adipenmo iti naunday a tiempo a mapasungad; ken daytoy pay a mayannurot iti cadawyan dagiti lallaki; O Apo Jehova!
Ket ania pay ti mabalin a saoen ni David kenca
ta sica ammom ti adipenmo, O Apo Jehova.
Gapu iti saom, ken mayalubog ita pusom met laeng, inaramidmo daytoy a kinadackel, tapno isu ti ipacaammom iti adipenmo.
Gapuna a sica nadayagca, O Jehova a Dios: agsipud ta awan ti sabali a cas kenca, awan ti siasinoman a Dios iti lacsidmo, a mayalubog iti isu-amin a nangnangegmi babaen cadagiti lapayagmi.
Ket ania ti maysa a nacion nga adda iti daga a cas iti ilim, nga ti Israel met laeng, isu a napanan ti Dios a nangsubbot a maipaay kencuana met laeng a maysa nga ili, ket isu naaramid a maysa a nagan, ken naaramid dagiti dadackel a banag a gapu kenca, ken dagiti nacakigkigtot a banag a gapu iti dagam, iti sango ti ilim, a sinubbotmo a maipaay kenca nanipud Egipto, nanipud cadagiti nacion ken cadagiti didiosda?
Ket sica binangonmo a maipaay kenca met laeng ti ilim nga Israel tapno isu ti ilim nga agnanayon; ket sica, Jehova, nagbalinca a Diosda.
Ket ita, O Jehova a Dios, ti sao nga insaom maipapan iti adipenmo, ken maipapan iti balayna, isu pasingkedam iti agnanayon, ket aramidem coma a cas iti insaom.
Ket madayaw coma ti naganmo iti agnanayon, a cunaen, Ni Jehova dagiti buybuyot isu ti Dios ti Israel; ket ti balay ni adipenmo a David mapatibkerto iti saclangmo.
Ta sica, O Jehova dagiti buybuyot, a Dios ti Israel impaltiingmo iti adipenmo, a cunam, Siac ibangonancanto iti maysa a balay: gapuna a ti adipenmo napataud iti pusona a mangicararag kenca iti daytoy a cararag.
Ket ita, O Apo Jehova, sica ti Dios, ket dagiti sasaom pudnoda, ket incarim daytoy naimbag a banag iti adipenmo:
Gapuna ita, a maay-ayoca coma a mangbendicion iti balay ti adipenmo, tapno agnanayon coma nga agtaeng iti sangoanam; ta sica, O Apo Jehova, insaom idi; ket babaen ti pammendicionmo mabendicionan coma ti balay ti adipenmo iti agnanayon.
Iti calpasan daytoy naaramid a ni David kinabilna dagiti Filisteos, ket pinarucmana ida; ket ni David innalana ti rienda ti ina nga ili iti ima dagiti Filisteos.
Ket isu kinabilna met ti Moab, ket rinucodna ida iti maysa a pagrucod a tali, pinagiddana ida iti daga; ket isu nangrucod iti namindua carucod a mapapatay, ken ti apag-isu a sangcarucod nga agbiag
Ket dagiti Moabitas nagbalinda nga ad-adipen ni David, ken nangyegda iti buis.
Casta met a ni David kinabilna ni Adadezer nga anac ni Rehob, nga ari ti Soba, idi nga isu napanna subboten ti pagturayanna idiay Carayan.
Ket ni David nangala cadacuada iti sangaribu ket pito gasut a nagcacabayo, ken duapulo a ribu a tattao a nagnagna; ket ni David pinasatanna dagiti amin a cabcabayo nga agguyud ti lugan: ngem nangitidda cadagidiay iti maipaay iti sangagasut a lugan.
Ket idinto a dagiti Sirios ti Damasco immayda a mangtulong ken Adadezer nga ari ti Soba, ni David nangcabil cadagiti Sirios iti duapulo ket dua a ribu a lallaki.
Sa nangicabil ni David iti buyot nga agaywan idiay Siria ti Damasco; ket dagiti Sirios nagbalinda nga ad-adipen ni David, ket nangyegda ti buis
Ket ni Jehova intedna ti panagballigi ken David iti uray sadinoman a napananna.
Ket ni David innalana dagiti calcalasag a balitoc, nga adda idi cadagiti ad-adipen ni Adadezer, ket inyegna ida idiay Jerusalem.
Ket idiay Beta, ken idiay Beerot, nga il-ili ni Adadezer, ni ari David innalana ti napalalo a caadu ti gambang.
Ket idinto a ni Toi nga ari ti Emat nangngegna a ni David kinabilna amin dagiti buyot ni Adadezer,
Idin ni Toi imbaonna ni Joram nga anacna a lalaki ken ari David, a mangcablaaw kencuana, ken mangbendicion kencuana, agsipud ta nakigubat a maibusor ken Adadezer ket isu kinabilna: ta ni Adadezer nakigubgubat ken ni Toi
Ket ni Joram nangicuyog cadagiti al-alicamen a pirac, ken al-alicamen a balitoc, ken al-alicamen a gambang:
Dagitoy met ni ari David impaayna ken Jehova, agraman ti pirac ken balitoc nga impaayna idi a nagtaudda cadagiti isu-amin a nasnacion a pinarmecna;
Naggapu iti Siria, ken iti Moab, ken cadagiti annac ni Ammon, ken cadagiti Filisteos, ken iti Amalec, ken iti nasamsam ken Adadezer, nga anac ni Rohob, nga ari ti Soba.
Ket ni David napadayawan ti naganna idi nagsubli a naggapu iti nangcabilanna cadagiti Sirios idiay Lobong ti Asin, cadagiti sangapulo ket walo a ribu a lallaki met laeng.
Ket isu nangicabil cadagiti buyot nga agbantay idiay Edom; cadagiti isu-amin nga Edom nangicabil cadagiti agbantay a buyot, ket isu-amin dagiti Edomitas, nagbalinda nga ad-adipen ni David
Ket ni Jehova intedna ti panagballigi ken David iti uray sadinoman a napnapananna.
Ket ni David nagari iti isu-amin nga Israel; ket ni David tinungpalna ti kinajusticia ken kinalinteg iti isu-amin nga ilina.
Ket ni Joab nga anac ni Sarvia, isu idi ti pangolo ti buyot, ket ni Josafat nga anac ni Ahilud isu idi ti registrador;
Ket ni Sadoc nga anac ni Ahitub, ken ni Ahimelec nga anac ni Abiatar, isuda idi dagiti papadi, ket ni Saraia isu idi ti escriba;
Ket ni Banahia nga anac ni Joiada isu idi ti pangolo dagiti Cereteos ken dagiti Feleteos; ket dagiti annac a lallaki ni David isuda idi dagiti cangatoan a ministro.
Ti caasi ni David ken Mifiboset.
Ket ni David kinunana, Adda pay asinoman a natda iti balay ni Saul, tapno iparangco coma kencuana ti caasi a maipuon ken Jonatan?
Ket adda idi maysa nga adipen idiay balay ni Saul, a ti naganna Siba, ket isu inayabanda a napan ken David; ket ti ari kinunana kencuana, Sica ni Siba
Ket isu kinunana, Ti adipenmo isu.
Ket ti ari kinunana, Awan la ti uray siasino iti balay ni Saul, tapno siac iparangco coma ti caasi ti Dios kencuana
Ket ni Siba kinunana iti ari, Adda pay la maysa a pilay dagiti sacsacana nga anac a lalaki ni Jonatan.
Ket ti ari kinunana kencuana, Sadino ti yanna
Ket ni Siba kinunana iti ari, Adtoy, adda idiay balay ni Maquir nga anac a lalaki ni Amiel, sadi Lodebar.
Idin ni David nagbaon, ket isu innalana idiay balay ni Maquir nga anac ni Amiel, nanipud Lodebar.
Ket ni Mifiboset, nga anac a lalaki ni Jonatan, nga anac ni Saul, immay ken David, ket impaclebna iti rupana, ket nagrucbab
Ket ni David kinunana, Mifiboset
Ket isu simmungbat, Adtoy, ti adipenmo!
Ket ni David kinunana kencuana, Saanca coma nga agbuteng; ta siac pudno nga iparangarangconto kenca ti caasi a gapu ken ni Jonatan nga amam, ket isublicto kenca dagiti amin a dagdaga ni Saul nga amam; ket mangancanto a canayon iti taraon iti lamesaanco.
Ket isu nagrucbab, a kinunana, Ania aya ti adipenmo, tapno kitaem coma ti maysa a natay nga aso a cas caniac?
Idin ti ari inayabanna ni Siba, nga adipen ni Saul, ket kinunana kencuana, Isu-amin daydiay a cucua ni Saul ken iti isu-amin a balayna intedcon ida iti anac ni apom.
Sica ngarud talonemto ti daga a maipaay kencuana, sica, ken dagiti annacmo, ken dagiti ad-adipenmo; ket sica yegmonto dagiti bungbunga, tapno ti anac ni apom addaanto iti taraon a canen: ngem ni Mifiboset nga anac daydi apom manganto iti taraon nga agnanayon iti lamesaanco
Ket ni Siba adda idi sangapulo ket lima nga annacna a lallaki ken duapulo nga ad-adipenna.
Idin ni Siba kinunana iti ari, Cas mayalubog iti isu-amin nga imbilin ni apoc nga ari iti adipenna, casta ti aramidento ti adipenmo
Iti maipapan ken Mifiboset, kinuna di ari, isu manganto iti lamesaanco, a cas la maysa cadagiti annac a lallaki ti ari.
Ket ni Mifiboset addaan idi iti maysa nga anac a lalaki a bumaro, a ti naganna Mica
Ket isu-amin nga agnaed idiay balay ni Siba isuda idi dagiti ad-adipen ni Mifiboset.
Casta ti panagnaed ni Mifiboset idiay Jerusalem, ta nangan a cancanayon iti lamesaan ti ari
Ket isu napilay nga agpada dagiti sacsacana.
Iti calpasan daytoy naaramid a ti ari dagiti annac ni Ammon natay, ket ni Hanon nga anacna nagari iti saadna.
Ket ni David kinunana, Iparangconto iti caasi ken ni Hanon nga anac ni Naas, a cas la ni amana imparangna caniac ti caasi
Iti casta ni David imbaonna dagiti ad-adipenna a mangliwliwa kencuana a maipanggep ken ni amana
Ket dagiti ad-adipen ni David napanda iti daga dagiti annac ni Ammon.
Ngem dagiti pangoloen dagiti annac ni Ammon kinunada ken Hanon nga apoda, Pagarupem a ni David padayawanna ni amam, iti panangibaonna cadagiti mangliwliwa kenca
saan aya nga ni David imbaonna kenca, dagiti ad-adipenna a mangsukimat iti ili, ken mangsiim, tapno rebbaenna?
Idin ni Hanon innalana dagiti ad-adipen ni David, ket kiniskisanna ti caguddua ti imingda, ket pinutedna dagiti cawcawesda a ginudua, iti padingpadingda met laeng, ket pinagawidna ida.
Idinto nga imbagada ken David, isu nagbaon ti nangsabet cadacuada; agsipud ta dagiti lallaki naibabainda iti casta unay
Ket ti ari kinunana, Agtactaccayo idiay Jerico agingga iti tumubo dagita imingyo, ket calpasanna agawidcayto.
Ket idi a nakita dagiti annac ni Ammon nga isuda nagbalinda a nacarurod ken David, dagiti annac ni Ammon nagbaonda ken nanangdanda cadagiti Sirios idiay Rehob, ken cadagiti Sirios idiay Soba, a duapulo a ribu a lallaki a magmagna, ken iti ari ti Maaca agraman sangaribu a tattaona, ken dagiti lallaki a taga Is-tob a sangapulo ket dua a ribu a lallaki.
Ket idi a nangngeg ni David, imbaonna ni Joab, ken amin a buyot dagiti mamaingel a lallaki.
Ket dagiti annac ni Ammon rimmuarda, ket inornosda ti gubat iti pagsercan ti ruangan: ket dagiti Sirios a taga Soba ken taga Roob, ken dagiti lallaki ti Is-tob ken Maaca, addada idi a sangsangcatipon idiay away.
Idinto ngarud a ni Joab nakitana a ti gubat naisaaden a maibusor kencuana iti sango ken licudanna, nangpili cadagiti napili a lallaki ti Israel, ket inornosna ida a maibusor cadagiti Sirios:
Ket ti natda cadagiti tattao inyawatna iti ima ni Abisai a cabsatna; ket inornosna ida a maibusor cadagiti annac ni Ammon.
Ket kinunana, No dagiti Sirios napigsadanto unay caniac, sica tulongannacto ngarud; ngem no dagiti annac ni Ammon napigsadanto unay kenca ngarud umayacto ket tulonganca.
Umingelca a naimbag, ket aglallakita a maipaay iti ilitayo, ken maipaay cadagiti il-ili ti Diostayo: ket ni Jehova aramidenna coma daydiay a pagarupenna a naimbag.
Idin da Joab ken dagiti tattao nga adda idi kencuana rimmangepda iti gubat a maibusor cadagiti Sirios: ngem nagtalawda iti sangona.
Ket idi a dagiti annac ni Ammon nakitada a dagiti Sirios napagtalawda, nagtalawda met iti sango ni Abisai, ket simrecda iti ili
Idin ni Joab nagsubli a naggapu cadagiti annac ni Ammon, ket immay iti Jerusalem.
Ket idi a dagiti Sirios nakitada nga isuda naicabilda iti dacdakes iti sango ti Israel naguornongda a nagtitipon.
Ket ni Adadezer nagbaon, ket innalana dagiti Sirios nga addada idi iti ballasiw ti Carayan: ket isuda immayda idiay Helam, agraman ni Sobac a capitan ti buyot ni Adadezer iti unada.
Ket naibaga ken David: ket inurnongna amin nga Israel, ket bimmallasiw iti Jordan, ket immay iti Helam
Ket dagiti Sirios naguornongda a maibusor ken David, ket nakigubatda kencuana.
Ket dagiti Sirios nagtalawda iti sango ti Israel; ket ni David nangpapatay cadagiti Siros dagiti lallaki ti pito gasut a luglugan, ken upat a pulo ribu a tattao a nagcacabayo, ket kinabilna ni Sobach a capitan ti buyotda, ket iti casta natay sadiay.
Ket idi a dagiti isu-amin nga ar-ari nga ad-adipen idi ni Adadezer nakitada nga isuda naisaadda iti dacdakes iti sango ti Israel, nakicappiada iti Israel, ket nagservida cadacuada
Iti casta uray caano dagiti Sirios nagbutengdan a nangtulong cadagiti annac ni Ammon.
Ket naaramid idi iti panagsucat ti tawen, idi tiempo, a dagiti ar-ari rumuarda iti gubat, a ni David imbaonna ni Joab, ken dagiti ad-adipenna a caduana, ken isu-amin nga Israel; ket dinadaelda dagiti annac ni Ammon, ket linacubda ti Rabba
Ngem ni David nagbati idiay Jerusalem.
Ket naaramid iti malem, nga idi a ni David bimmangon iti iddana, ket nagnagna iti pangatepan ti balay ti ari: ket nanipud iti pangatepan nakitana ti maysa a babai nga agdigdigus; ket ti babai naimnas unay ti langana.
Ket ni David nagbaon ket nagsaludsod a gapu iti daydi a babai
Ket maysa ti nagcuna, Daytoy saan aya a ni Bat-seba, nga anac a babai ni Eliam, nga asawa ni Uria a Jetteo?
Ket ni David nangibaon cadagiti babaonen, ket isu innalana; ket di babai simrec iti yanna, ket ni David nakicaidda kencuana (ta di babai nadalusanen iti kinarugitna); ket isu nagsubli iti balayna.
Ket ti babai nagsicug; ket nagbaon, ket imbagana ken David, ket kinunana, Siac masicugac.
Ket ni David nagbaon ken ni Joab, a kinunana, Ibaonmo caniac ni Uria a Jetteo
Ket ni Joab imbaonna ni Uria ken David.
Ket idi a ni Uria immay kencuana, ni David nagsaludsod kencuana no casano ti inaramid ni Joab, ken no casano ti pannagna dagiti tattao, ken no casano ti irarang-ay ti gubat.
Ket ni David kinunana ken Uria, Sumalogca iti balaymo, ket buggoam dagita sacsacam
Ket ni Uria rimmuar idiay balay ti ari, ket simmurot kencuana ti sagut a canen a naggapu iti ari.
Ngem ni Uria naturog iti ruangan ti balay ti ari a caduana dagiti amin nga ad-adipen ni apona, ket saan a simmalog iti balayna.
Ket idi nga imbagada ken David, a kinunada, Ni Uria saan a simmalog idiay balayna
Ni David kinunana ken Uria, Saanca a naggapu iti maysa a pannagna
apayapay ngarud a dica sumalog iti balaymo?
Ket ni Uria kinunana ken David, Ti lacasa, ken ti Israel, ken ti Juda, agnaedda cadagiti calcalapaw, ket ni apoc a Joab, ken dagiti ad-adipen ni apoc naipacarsoda iti napanayag nga away; ket siac ngarud sumrecacto iti balayco, tapno manganac ken uminumac, ken tapno makicaiddaac ken asawac
cas sibibiagca, ken cas sibibiag ta cararuam, siac diacto aramiden daytoy a banag.
Ket ni David kinunana ken Uria, Agtactacca pay ditoy iti daytoy nga aldaw, ket intono bigat palubusancanto a pumanaw
Iti casta ni Uria nagbati idiay Jerusalem iti daydi nga aldaw, ken iti sumaganad nga aldaw.
Ket idin a ni David naayabanna, isu pinacanna ken pinainumna iti sangona; ket isu binartecna: ket iti malem rimmuar nga agidda iti iddana a caduana dagiti ad-adipen ni apona, ngem saan a simmalog iti balayna.
Ket naaramid iti bigat, a ni David nangsurat iti maysa a surat ken ni Joab, ket isu ti imbaonna iti ima ni Uria.
Ket insuratna idi surat, a kinunana, Isaadmo ni Uria iti sango ti nainget a gubat, ket panawanyo tapno isu macabil coma, ket matay.
Ket naaramid idi, nga idinto a ni Joab pinabantayanna ti ili, nga isu insaadna ni Uria iti disso a pagaammona a yan idi dagidi mamaingel a lallaki.
Ket dagiti lallaki ti ili rimmuarda, ket nakigubatda ken Joab: ket dagiti dadduma cadagiti tattao napasagda, cadagiti ad-adipen met laeng ni David; ket ni Uria a Jetteo natay met.
Idin ni Joab nagbaon ket imbagana ken David dagiti isu-amin a banag a maipanggep iti gubat.
Ket imbilinna idi naibaon, a kinunana, Intono magibusam nga ibaga dagiti amin a banag a maipanggep iti gubatan.
Isunto a no ti lucsaw ti ari bumara, ket cunaennanto kenca, Apayapay nga immasidegcayo unay iti ili a nakigubat
dicayo ammo aya nga agpanada manipud iti bacud?
Siasino ti nangcabil ken Abimelec nga anac ni Jerubaal
saan aya a nangitupac di maysa a babai nanipud iti bacud iti maysa nga akinngato a bato ti gilingan, iti casta isu natay idiay Tebes
apayapay a dimmanoncayo iti bacud
ngem cunaemtomet, Ni adipenmo nga Uria a Jetteo natay.
Iti casta ti naibaon napan, ket immay ket impamatmatna ken David ti isu-amin a nangibaonan ni Joab kencuana.
Ket ti naibaon kinunana ken David, Dagiti lallaki nangatiwda a maibusor cadacami, ket rimmuarda cadacami iti away, ket dacami inatiwmi ida met laeng agingga iti pagsercan ti ruangan.
Ket dagiti panaan nagpanada cadagiti adipenmo nanipud iti bacud; ket natay dagiti dadduma cadagiti adipen ti ari, ket natay met ni adipenmo nga Uria a Jetteo.
Ket ni David kinunana idi naibaon, Castoy ti cunaemto ken Joab, Dica coma palubosan a daytoy a banag paglidayennaca, ta ti campilan mamucaw iti maysa a cas iti sabali; papigsaem ti pananggubatmo a maibusor iti ili, ket isu rebbaem: ket umingelca kencuana.
Ket idi a ti asawa ni Uria nangngegna a ni Uria nga asawana natay, nagdung-aw a gapu ken asawana.
Ket idi nalpas ti dung-aw, ni David nagbaon ket isu innalana nga inyeg iti balayna, ket isu nagbalin nga asawana, ket nangipasngay kencuana iti maysa nga anac a lalaki
Ngem ti banag nga inaramid ni David pinagrurodna ni Jehova.
Ket ni Jehova imbaonna ken David ni Natan
Ket isu immay kencuana, ket kinunana kencuana, Adda idi dua a lallaki iti maysa nga ili; ti maysa nabacnang, ket ti maysa napanglaw.
Ket ti nabacnang a lalaki addaan iti aglablabes a caadu dagiti pangpangen ken ar-arban;
Ngem ti napanglaw a lalaki awanan iti aniaman, no di laeng ti may-maysa a bassit a cordero a cabayan, a ginatangna idi ken tinarakenna: ket dimmackel a naibuyog kencuana, ken cadagiti annacna; nangan iti canenna met laeng, ken imminum iti tagayanna, ken nagidda iti barucongna, ket isu idi kencuana ti cas maysa nga anac a babai.
Ket maysa nga agpagpagna immay iti nabacnang a lalaki, ket isu inliclicna ti panangalana cadagiti pangenna, ken cadagiti arbanna, tapno isaganana a maipaay iti daydi agpagpagna nga immay kencuana, ngem innalana di cordero daydi napanglaw a lalaki, ket isu ti insaganana a maipaay iti lalaki nga immay kencuana.
Iti casta ti pungtot ni David simged unay a maibusor idi a lalaki; ket kinunana ken Natan, Cas ni Jehova sibibiag, ti lalaki a nangaramid iti daytoy maicari a matay.
Ket isu isublinanto ti cordero iti maminpat, agsipud ta isu inaramidna daytoy a banag, ken agsipud ta awanan laeng idi iti caasi.
Ket ni Natan kinunana ken David, Sica daydi a lalaki
Castoy ti cuna ni Jehova, a Dios ti Israel, Siac pinulotanca nga agari iti Israel, ket inispalca iti ima ni Saul;
Ket intedco kenca ti balay ni apom, ken dagiti assawa ni apom ita barucongmo; ken intedco kenca ti balay ti Israel ken ti Juda; ket no dagita bassitda coma unay siac inayonconto ti castoy ken casdiay a banag.
Apayapay a linaismo ti sao ni Jehova iti panangaramidmo iti daytoy a dakes iti imatangna
Sica kinabilmo ni Uria a Jetteo iti campilan, ket innalam ni asawana tapno asawaem, ket isu pinataymo iti campilan dagiti annac ni Ammon.
Gapuna ita dinto umadayu ti campilan iti balaymo iti uray caanoman, ta linaisnac, ket innalam ti asawa ni Uria a Jetteo, tapno asawaem.
Castoy ti cuna ni Jehova, Adtoy, a bangonecto ti dakes a maibusor kenca nga agtaud iti balaymo met laeng; ket alaecto dagiti assawam iti saclang dagiti matam, ket itedco ida iti caarrubam, ket isu makicaiddanto cadagiti assawam iti imatang daytoy nga init.
Ta sica inaramidmo iti nalmeng: ngem siac aramidecto daytoy a banag iti saclang ti isu-amin nga Israel, ken iti imatang ti init.
Ket ni David kinunana ken Natan, Nagbasolac a maicaniwas ken Jehova
Ket ni Natan kinunana ken David, Casta met ni Jehova iniccatna ti basolmo; dicanto matay.
Nupay casta, agsipud ta iti daytoy nga aramid nangtedca iti gapu cadagiti cabusor ni Jehova tapno agtabbaawda, castamet ti anac a lalaki a mayanac kenca matayto a di bumurong.
Ket ni Natan nagsubli iti balayna
Ket ni Jehova kinabilna daydi ubing a lalaki a daydi asawa ni Uria impasngayna ken David, ket masakit idi unay.
Ni David ngarud nagdawat iti Dios a maipuon iti ubing; ket nagayunar ni David ket simrec, ket amin a rabii siiidda iti daga.
Ket timmacder dagiti lallacay ti balayna, ket nagtacderda iti sikiganna, tapno pabangonenda iti daga; ngem isu nagmadi, saan met a nakicaan cadacuada iti tinapay.
Ket naaramid iti maicapito nga aldaw a ti ubing natay
Ket dagiti ad-adipen ni David nagbutengda a nangibaga kencuana a ti ubing natayen, ta kinunada, Adtoy nga idi ti ubing adda pay laeng a sibibiag, insaotayo kencuana, ket dina kinayat a dinengngeg ti timectayo; casanonto ngarud ti kpanagtuocna, no ibagatyo kencuana a ti ubing natayen!
Ngem ni David idi a nakitana dagiti ad-adipenna nga agdadayamudomda ni David naawatanna a ti ubing natayen; ket ni David kinunana cadagiti ad-adipenna, Natayen ti ubing
Ket isuda kinunada, Natayen.
Idin ni David bimmangon iti daga, ket nagbuggo, ket nagsapsapo, ket sinuctanna ti pagan-anayna; ket simrec iti balay ni Jehova, ket nagcararag; sa immay iti balayna met laeng; ket idi a dimmawat incabilda iti sangona ti tinapay, ket isu nangan.
Idin dagiti ad-adipenna kinunada kencuana, Ania daytoy a banag nga inaramidmo
sica nagayunarca ken nagsangitca a gapu iti ubing, idi nga adda a sibibiag; ngem idi a ti ubing natayen, bimmangonca ken nanganca iti tinapay.
Ket isu kinunana, Bayat ti panagbiag pay laeng ti ubing, nagayunarac ken nagsangitac: ta kinunac, Asino ti macaammo a ni Jehova dinto mangngaasi caniac, nga agbiag coma ti ubing?
Ngem ita natayen, ania pay laeng ti pagayunarac
isu mabalinconto pay la a pagsublien manen
siac innacto kencuana, ngem isu dinto sumubli caniacon.
Ket ni David liniwliwana ni Batseba nga asawana, ket simrec kencuana, ket nakicaidda kencuana, ket nangipasngay iti maysa nga anac a lalaki, ket ninaganna iti nagan a Salomon
Ket ni Jehova isu inayatna;
Ket nagbaon iti ima ni Natan a mammadto; ket ninaganna iti nagan a Jedidia, a gapu ken ni Jehova.
Nupay casta ni Joab nakigubat a maibusor iti Rabba dagiti annac ni Ammon, ket innalana ti ili a naarian.
Ket ni Joab nangibaon cadagiti babaonen ken David, ket kinunana, Siac nakigubatac a maibusor iti Rabba; wen, innalac ti pagilian dagiti dandanum.
Gapuna ita urnongem ti matda cadagiti tattao, ket agpacarsoca a maibusor iti ili, ket alaem; di la ket ta alaec ti ili, ket mapanaganan iti naganco.
Ket ni David inurnongna dagiti amin a tattao, ket napan iti Rabba, ket nakigubat a maibusor kencuana, ket innalana.
Ket innalana ti balangat ti arida iti olona; ket ti dagsenna maysa a talento a balitoc, ket natampocan cadagiti batbato a napateg; ket naisaad idi iti olo ni David
Ket isu nangala iti sinamsam iti ili iti casta unay a nagadu.
Ket innalana dagiti umili nga adda idi kencuana, ket insaadna ida iti baba dagiti ragadi, ken baba dagiti pangor a landoc, ken baba dagiti waswasay a landoc, ket pinalasatna ida iti tengnga ti horno ti ladrillo: ket casta met ti inaramidna cadagiti isu-amin nga il-ili dagiti annac ni Ammon
Ket ni David ken isu-amin dagiti tattao nagsublida iti Jerusalem.
Ti panangpilit ni Amnon ken Tamar.
Calpasan daytoy naaramid, a ni Absalom nga anac a lalaki ni David adda idi maysa a cabsatna a babai a naimnas, a ti naganna Tamar, ket ni Amnon nga anac a lalaki ni David nagayat kencuana.
Ket ni Amnon nangricna iti casta unay nga isu nagsakit a gapu ken ni Tamar a cabsatna; agsipud ta isu ti virgen idi; ket impagarup ni Amnon a naricut ti panangaramid iti uray aniaman kencuana.
Ngem ni Amnon adda maysa a gayyemna, a ti naganna Jonadab, nga anac a lalaki ni Samma, a cabsat ni David: ket ni Jonadab lalaki a nasicap unay.
Ket isu kinunana kencuana, O anac ti ari, apayapay a cumuttongca a casta iti inaldawaldaw
Dicanto ibaga caniac
Ket ni Amnon kinunana kencuana, Siac agayatac ken Tamar, a cabsat a babai ni cabsatco nga Absalom.
Ket ni Jonadab kinunana kencuana, Agiddaca iti iddam, ket aginsasakitca: ket intono ni amam umaynacanto kitaen, cunaemto kencuana, Agdawatac kenca a palubosam coma nga umay ni cabsatco a Tamar, tapno iccannac coma iti tinapay a canec, ket mangsagana coma iti canen iti imatangco, nga makitac coma, ken isu ti canec coma iti imana.
Iti casta ni Amnon nagidda, ket naginsasakit: ket idi a ti ari immay a mangkita kencuana, ni Amnon kinunana iti ari, Agdawatac kenca a palubosam coma nga umay ni cabsatco a Tamar, ket agaramid coma iti saclangco iti sangcaparis a bibingca tapno canec coma iti imana.
Idin ni David imbaonna ni Tamar idiay balayna, a kinunana, Inca ita idiay balay ni Amnon a cabsatmo, ket isu isaganaam iti canen.
Idi casta ni Tamar napan iti balay ni Amnon a cabsatna; ket adda idi a siidda
Ket isu nangala iti gamay, ket isu ti ginamayna, ket nagaramid cadagiti bibingca iti saclangna, ket linutona dagiti bibingca.
Ket idi nga innalana ti parioc impacbona iti saclangna; ngem isu dina kinayat ti nangan
Ket ni Amnon kinunana, Panawandac coma amin a lallaki
Ket rimmuarda tunggal lalaki nanipud iti sangona.
Ket ni Amnon kinunana ken Tamar, Yegmo ti canen idiay siled, tapno canec coma ita imam
Ket ni Tamar innalana dagiti bibingca, nga inaramidna, ket inyegna ida ken cabsatna nga Ammon iti siled.
Ket idi nga isu inyegna ida kencuana tapno canenna, ni Amnon ti tinengngelna ni Tamar, ket kinunana kencuana, Umayca, cabsatco, makicaiddaca caniac.
Ket isu simmungbat kencuana, Saan, cabsatco, dinac piliten; ta awan ti casta a banag a maaramid coma iti Israel: dica aramiden coma daytoy a kinamauyong.
Ket siac, sadino ti pangipanac to ti bainco
ken casta met kenca, sicanto ti cas la maysa cadagiti maag iti Israel
Ita ngarud siac, agdawatac kenca, nga makisaoca coma iti ari; ta isu dinacto ipaidam kenca.
Nupay casta isu dina impangag ti timecna, ngem idinto a napigpigsa ngem isu, isu pinilitna, ket nakicaidda kencuana.
Idin ni Amnon ginurana ni Tamar iti dackel unay a pananggura; a ti pananggurana kencuana dacdackel ngem iti panangayatna kencuana
Ket ni Amnon kinunana kencuana, Tumacderca, incan.
Ket isu kinunana kencuana, Saan a casta, ta daytoy dackel a ranggas a maisaad caniac isu ti dacdakes ngem iti sabali nga inaramidmo caniac
Ngem isu dina impangag.
Idin inayabanna di tagabuna, a nagservi kencuana, ket kinunana, Ipanawmo ita caniac daytoy a babai ket balunetam ti ruangan iti licudanna.
Ket isu nagcawes iti maysa a pagan-anay a nadumaduma ti colorna; ta dagiti annac a babbai a virgen cadagiti ar-ari agcawesda idi cadagiti casta a cawcawes
Idin ti tagabuna isu ti inruarna, ket binalunetanna ti ruangan iti licudanna.
Ket ni Tamar nangicabil cadagiti dapdapo iti rabaw ti olona, ket rinay-abna daydi pagan-anayna a nadumaduma ti colorna a pinagcawesna; ket impatayna ti imana iti olona, ket napan iti dalanna, nga agsangsangit iti natbag a magmagna.
Ket ni Absalom a cabsatna kinunana kencuana, Nakinaed kenca ni cabsatmo nga Amnon
Ngem ita agtalnaca, cabsatco: isu cabsatmo; dica coma ipapuso daytoy a panggep
Ket ni Tamar nabati a saan a naicascaso idiay balay ni cabsatna nga Absalom.
Ngem idi a ni ari David natimudna amin dagitoy a banag, nagpungtot unay.
Ket ni Absalom saan a nagsao iti naimbag wenno dakes ken ni Amnon; ta ni Absalom ginurana ni Amnon, agsipud ta pinilitna ni cabsatna a Tamar.
Ket naaramid iti, calpasan ti panagturpos ti dua a tawen a ni Absalom ad-daan idi cadagiti pagpucpukisen cadagiti carnero idiay Baalhasor, nga adda iti abay ti Efraim: ket ni Absalom inawisna dagiti isu-amin nga annac a lallaki ti ari.
Ket ni Absalom immay iti ari, ket kinunana, Adtoy ita, ti adipenmo addaan cadagiti pagpucpukisen cadagiti carnero, agdawatac nga umay coma cumuyog ti ari ken dagiti ad-adipenna iti adipenmo.
Ket ti ari kinunana ken Absalom, Saan, anacco, dicami umay amin, tapno saancami coma a macaalimuteng kenca
Ket isu immud-od kencuana: nupay casta isu dina kinayat ti napan, ngem isu binendicionanna.
Idin kinuna ni Absalom, No saan, agdawatac kenca, a palubosam a cumuyog coma cadacami ni cabsatco nga Amnon
Ket ti ari kinunana kencuana, Apayapay nga isu cumuyog coma kenca?
Ngem ni Absalom immudud kencuana ket isu pinalubosanna, ni Amnon, ken amin dagiti annac a lallaki ti ari a kimmuyog kencuana.
Ket ni Absalom binilinna dagiti tagabuna, a kinunana, Siputanyo ita, inton ti puso ni Amnon addan a siraragsac iti arac; ken intono cunaec cadacayo, Cabilenyo ni Amnon, isu patayenyon; dicayo agbuteng; ta saan a siac aya ti agbilin cadacayo
Umingelcayo ket tumuredcayo.
Ket dagiti tagabu ni Absalom inaramidda ken ni Amnon ti cas imbilin ni Absalom
Idin isu-amin dagiti annac ti ari timmacderda ket tunggal lalaki simmacay iti mulona, ket nagtalaw.
Ket naaramid iti bayat nga isuda addada pay laeng iti dalan, a dagiti damdamag immayda ken David, a nacuna, Ni Absalom pinapatayna amin dagiti annac ti ari, ket awan ti uray no maysa a natda cadacuada.
Idin ti ari timmacder, ket pinigisna dagiti cawesna, ket nagpasag iti daga; ket isu-amin dagiti adipenna agtatacderda iti sibayna a dagiti cawcawesda napisangpisangda.
Ket ni Jonadab, nga anac ni Simea, a cabsat ni David simmungbat, ket kinunana, Saan coma nga atapen ni apoc, a pinapatayda amin dagiti bumbumaro nga annac ti ari; ta ni laeng Amnon ti natay: ta iti panangikeddeng ni Absalom daytoy naipato nanipud pay idi aldaw a ni Amnon pinilitna ni Tamar a cabsatna.
Gapuna ita a saan coma nga ipapuso ni apoc nga ari daytoy a banag, iti panangpanunotna nga isu-amin dagiti annac ti ari napapatayda; ta ni laeng Amnon ti natay.
Ngem ni Absalom nagtalaw
Ket idi a ti lalaki nga agbanbantay intangadna dagiti matana, ket kimmita, ket, adtoy, adu a tattao sumungadda idi iti dalan iti licudanna iti bacras ti turod.
Ket ni Jonadab kinunana iti ari, Adtoy, dagiti annac ti ari sumungadda; ta cas kinuna ti adipenmo, casta a pudno.
Ket naaramid, nga idi apaman a nalpasna ti nagsao, nga, adtoy, dagiti annac ti ari immayda, ket impigsada ti timecda, ket nagsangitda: ken casta met ti ari ken isu-amin dagiti ad-adipenna nagsangitda a sililiday unay.
Ngem ni Absalom nagtalaw, ket napan ken Talmai nga anac ni Ammiud, nga ari ti Gessur
Ket ni David nagsangit iti tunggal aldaw a gapu idi anacna.
Iti casta ni Absalom nagtalaw, ket napan idiay Gessur, ket nagyan idiay iti tallo a tawen.
Ket ti cararua ni ari David kinalicagumanna ti mapan ken Absalom: ta isu naliwliwaan iti maipapan ken ni Amnon, idinto nga isu natayen.
Ket ni Joab nga anac ni Sarvia naricnana a ti puso ti ari adda idi nga agturong ken ni Absalom.
Ni Joab nagbaon idiay Tecua, ket nangala sadiay iti maysa a babai a masirib, ket kinunana kencuana, Agdawatac kenca, nga agindudung-awca, ken agcawesca coma iti cawes a pagpanes, pangngaasim, ket saanca coma nga agsapsapo iti lana, no di ket sica ti cas la maysa a babai a nabayagen a tiempo a sipapanes a gapu iti natay.
Ket mapanca iti ari, makisaoca kencuana iti castoy a wagas
Iti casta ni Joab incabilna dagiti balicas iti ngiwatna.
Ket idi a ti babai a taga Tecua nagsao iti ari, incul-obna ti rupana iti daga, ket nagrucbab, ket kinunana, O ari, tumulongca.
Ket ti ari kinunana kencuana, Ania ti pagladingitam
Ket isu simmungbat, Iti kinapudnona siac maysaac a babai a balo, ket daydi asawac natay.
Ket ti adipenmo adda dua nga annacna a lallaki, ket dagiti dua nagcabilda idiay away, ket awan idi ti namagsina, cadacuada, no di ket ti maysa kinabilna ti maysa, ket pinatayna.
Ket, adtoy, nga isu-amin dagiti cabagian timmacderda a maibusor iti adipenmo a babai, ket cunada, Yawatmo ti namapatay iti cabsatna, tapno isu papatayenmi coma a gapu iti biag di cabsatna isu a pinatayna; ket iti casta iccatenmi met coma ti agtawid, Iti castoy ti panangiddepdanto iti beggangco a natda, a dida mangbaybay-an idi asawac iti uray nagan uray tidda iti rabaw ti daga.
Ket ti ari kinunana iti babai, Inca iti balaymo, ta siac mangtedacto ti bilin iti maipapan kenca.
Ket ti babai a taga Tecua kinunana iti ari, O ari, nga apoc, ti kinadakes adda coma iti rabawco, ken iti balay ni amac; ket ti ari ken ti tronona awan ti basolda.
Ket ti ari kinunana, Uray siasino nga agsao iti maysa a banag kenca, isu yegmonto caniac, ket dinacanto sagidenen.
Idin isu kinunana, Agdawatac kenca, a ti ari lagipenna coma ni Jehova a Dios, tapno ti bumales ti dara di coma mangdadaelen, ta no saan dadaelenna ti anacco
Ket isu kinunana, Cas ni Jehova sibibiag, nga uray maysa a buoc ti olo ni anacmo dinto maregreg iti daga.
Idin ti babai kinunana, Agdawatac kenca, a palubosam coma ti adipenmo a mangisao iti maysa a sao iti apoc nga ari
Ket isu kinunana, Agsaoca.
Ket ti babai kinunana, Apayapay ngarud a sica panunotem iti castoy a banag a maibusor iti ili ti Dios
ta ti pannacaisao daytoy ti ari isu ti cas la maysa a nacabasol, iti daydiay a ti ari dina pasangpeten iti balayna ti imbellengna.
Ta mataytayto a di bumurong, ken castayto la danum a maibucboc iti daga, a di mabalin a urnongen manen; uray ti Dios dina iccaten ti biag, no di ket agpanunot cadagiti pamuspusan tapno ti napagtalaw saan coma a mayadayu kencuana.
Gapuna ita iti immayac a mangisao iti daytoy a sao iti ari nga apoc, agsipud ta ti ili pinagbutengnac: ket ti adipenmo a babai kinunana, Ita agsaoacto iti ari; ket mabalin a ti aramidenna ti dawat ti adipenna.
Ta ti ari mangipangagto, a mangispal iti adipenna iti ima ti tao nga agayat a mangdadael caniac ken iti anacco a mairaman iti tawid ti Dios.
Idin ti adipenmo a babai kinunana, Agdawatac kenca, a ti sao ti apoc nga ari macaliwliwa coma; ta cas la maysa nga angel ti Dios, casta ni apic nga ari iti panamaglasinna iti naimbag ken iti dakes: ket ni Jehova a Diosmo adda coma kenca.
Idin ti ari simmungbat ket kinunana iti babai, Agdawatac kenca, a dinac coma libacan iti uray ania nga isaludsodconto kenca
Ket ti babai kinunana, Agsao coma ita ni apoc nga ari.
Ket ti ari kinunana, Nakibiang kenca ti ima ni Joab iti amin daytoy
Ket ti babai simmungbat ket kinunana, Cas ta cararuam sibibiag, ari nga apoc, nga awan ti macalisi iti macanawan wenno iti macatigid iti aniaman nga insao ni apoc nga ari; ta ni adipenmo a Joab, isu ti nagbilin caniac, ken isu ti nangicabil iti ngiwat ti adipenmo a babai cadagitoy amin a sao;
Tapno mabaliwan ti panagparang ti napasamac ni adipenmo a Joab inaramidna daytoy a banag: ket ti apoc masirib, a mayalubog iti kinasirib ti maysa nga angel ti Dios, a mangammo iti isu-amin a banag nga adda iti daga.
Ket ti ari kinunana ken Joab, Adtoy ita, a siac inaramidco daytoy a banag, inca ngarud, ket isublim ni bumaro nga Absalom.
Ket ni Joab incul-obna ti rupana iti daga, ket nagrucbab, ket binendicionanna ti ari; ket ni Joab kinunana, Iti daytoy nga aldaw naawatan ti adipenmo, a nacasaracac iti parabur iti imatangmo, O ari, nga apoc, agsipud ta ti ari inaramidna ti dawat ti adipenna.
Iti casta ni Joab timmacder ket napan sadi Gessur, ket insangpetna ni Absalom idiay Jerusalem.
Ket ti ari kinunana, Sumubli coma iti balayna, ngem dina coma kitaen ti rupac
Iti casta ni Absalom nagsubli iti balayna met laeng, ket dina nakita ti rupa ti ari.
Ngem iti isu-amin nga Israel awan idi ti madaydayaw unay a cas ken Absalom a gapu iti kinataerna: manipud iti dapan ti sacana agingga iti cuppocuppona awan ti pamilawan kencuana.
Ket no pukisenna ti buocna (ta iti turpos ti tunggal tawen ti panagpukisna; agsipud ta madagsenan, gapuna a pukisenna); ti buoc ti olona agdagsen iti duagasut a siclo, iti naarian a pagtimbengan.
Ket nayanacda ken ni Absalom dagiti tallo a lallaki nga annac, ken maysa a babai, a ti naganna Tamar; isu idi ti maysa a babai a naimnas ti langana.
Ket ni Absalom nagyan iti dua a tawen a naturpos idiay Jerusalem; ket dina nakita ti rupa ti ari.
Idin ni Absalom nagbaon ken Joab, tapno isu ti ibaonna coma iti ari; ngem isu dina kinayat ti immay kencuana: ket nagbaon manen iti maicadua a daras ngem idu dina kinayat ti immay.
Gapuna a kinunana cadagiti adipenna, Kitaenyo, ti talon ni Joab adda iti denna dagiti cucuac, isu addaan cadagiti cebada sadiay; incayo, ket pasgedanyo ida iti apuy
Ket dagiti adipen ni Absalom pinasgedanda ti talonna iti apuy.
Idin ni Joab timmacder, ket immay ken Absalom iti balayna, ket kinunana kencuana, Apayapay a dagiti adipenmo pinasgedanda ti talonco iti apuy?
Ket ni Absalom simmungbat ken ni Joab, Adtoy, a siac nangibaonac idi kenca, a kinunac, Umayca coma ditoy, tapno ibaonca coma idi iti ari, a cunaem, Ania ti gapu ti nacaalaac idiay Gessur
nasaysayaat coma caniac iti panagyanco idiay a natalna
Ita ngarud makitac coma ti rupa ti ari; ket no adda kinadakes caniac, papatayennac coma.
Iti casta ni Joab napan iti ari, ket imbagana kencuana; ket idi nga inayabanna ni Absalom, isu immay iti ari, ket incul-obna ti rupana iti daga iti saclang ti ari: ket ti ari inagcanna ni Absalom.
Iti calpasan daytoy naaramid, a ni Absalom nangisagana iti maysa a lugan ken cabcabayo, ken limapulo a lallaki nga agtatarayda iti sangona.
Ket ni Absalom bimmangon a nasapa, ket nagtacder iti denna ti dalan ti ruangan: ket castoy idi, nga, no siasinoman nga addaan iti dawat nga umay idi iti ari tapno paocom, idin ni Absalom ayabanna daydiay ket cunana, Iti ania nga ili ti naggapuam
Ket isu simmungbat, Ti adipenmo nagtaud iti maysa cadagiti caputotan ti Israel.
Ket ni Absalom kinunana kencuana, Kitaem, dagita panggepmo nasayaat ken nalintegda; ngem awan ti lalaki a dinutoc ti ari a dumngeg kenca.
Casta met a ni Absalom kinunana, O no siac naaramidac coma nga ocom iti daga, tapno tunggal tao nga addaan iti aniaman a dawat wenno ringgor, umay coma caniac, ken aramidec coma kencuana iti kinajusticia!
Ket casta idi, idi nga uray siasino a tao ti umadani tapno agrucbab kencuana, isu yunnatna ti imana, ket isu iggamanna, ken agcanna.
Ket iti castoy a wagas ti inaramid ni Absalom iti isu-amin nga Israel nga umay idi iti ari tapno paocom: ket castoy ti panangallilaw ni Absalom cadagiti puso dagiti tattao ti Israel.
Ket naaramid idi naggibus ti uppat a pulo a tawen, a ni Absalom kinunana iti ari, Agdawatac kenca, palubosannac coma a mapan tapno innac coma agtungpal idi caric idiay Hebron, nga incaric idi ken Jehova.
Ta ti adipenmo nagaramid idi iti maysa a cari idi nagtaengac sadi Gessur idiay Siria, a kinunac, No iti kinapudnona ni Jehova yegnac manen idiay Jerusalem, isu ti panagservicto ken Jehova.
Ket ti ari kinunana kencuana, Inca a sitatalna
Iti casta isu timmacder, ket napan idiay Hebron.
Ngem ni Absalom nangibaon cadagiti agsiim cadagiti isu-amin a caputotan ti Israel, a cunana, Apaman a mangngegyo ti aweng ti tangguyob, dacayo sawenyonton, Ni Absalom isu ti ari idiay Hebron.
Ket dua gasut a tattao a taga Jerusalem naawisda a napanda kimmuyog ken Absalom, ket napanda nga awan ammoda; ket saanda a naammoan ti uray aniaman a panggep.
Ket ni Absalom pinaayabanna ni Ahitofel a Gilonita, a consejero ni David, nanipud iti ciudadna, nanipud iti Gilo met laeng, iti bayat ti panagidatagna cadagiti datdaton
Ket ti yaalsa idi napigsa; ta dagiti tattao cancanayon nga umaduda ken Absalom.
Ket immay ti maysa a babaonen ken David, a nagcuna, Dagiti puso dagiti lallaki ti Israel addada a sisusurot ken Absalom.
Ket ni David kinunana cadagiti amin nga ad-adipenna nga addada kencuana idiay Jerusalem, Tumacdercayo, ket agtalawtayo coma; ta awanto cadatayo ti macalasut ken ni Absalom: agdarascayo a pumanaw, ta no saan isu macamacamnatayo a sidadaras, ket yegna cadatayo ti dakes, ken cabilenna ti ili iti tadem ti campilan.
Ket dagiti ad-adipen ti ari kinunada iti ari, Adtoy, a dagiti ad-adipenmo addada a sisasagana a mangaramid iti uray aniaman a ni apomi nga ari piliennanto.
Ket ti ari rimmuar agraman amin ti cabbalayna a simmurot kencuana
Ket ti ari imbatina dagiti sangapulo a babbai, nga isuda dagidi camcamalala, tapno agaywanda iti balay.
Ket ti ari rimmuar, ken amin dagiti tattao a sisusurot kencuana, ket simmardengda idiay Bet-merac.
Ket amin dagiti adipenna naglabasda iti sikiganna; ken amin dagiti Cereteos, ken amin dagiti Peleteos, ken amin dagiti Geteos, nga aginnem a gasut a lallaki nga immayda a simmurot kencuana nanipud Gat, ket napanda iti sangoanan ti ari.
Idin ti ari kinunana ken Ittai a Geteo, Apayapay a makicuyogca met cadacami
agsublica, ket makinaedca iti ari: ta sica sangsangailica, ken napagtalawca met; agsublica iti lugarmo met laeng.
Agsipud ta immayca laeng idi calman, iti daytoy nga aldaw pakipagsang-atenca coma cadacami, idinto a siac innac iti sadinoman a pacabalinac
agsublica, ken isublim dagiti cacabsatmo; caasi ken kinapudno addada coma kenca.
Ket ni Ittai simmungbat iti ari, a kinunana, Cas ni Jehova sibibiag, ken cas ti apoc nga ari sibibiag, pudno a iti aniaman a lugar a pagyananto ni apoc nga ari, no agpaay ken natay wenno agpaay iti biag, idiay met laeng agyanto ti adipenmo.
Ket ni David kinunana ken Ittai, Inca ket lumasatca
Ket ni Ittai a Geteo limmasat, ken isu-amin dagiti lallakina, ken isu-amin dagiti babassitna na nga adda idi kencuana.
Ket isu-amin a daga nagsangit iti natbag a timec, ket bimmallasiw amin a tattao: ket ti ari bimmallasiw met iti waig a Cedron, ket amin dagiti tattao naglasatda, nga agturong iti dalan ti let-ang.
Ket, adtoy, ni Sadoc immay, met ken amin dagiti Levitas naicuyog kencuana, nga inawitda ti lacasa ti tulag ti Dios; ket indissoda ti lacasa ti Dios; ket ni Abiatar simmang-at, agingga iti isu-amin a tattao nacaruarda iti ili.
Ket ti ari kinunana ken Sadoc, Isublim ti lacasa ti Dios idiay ili: no siac macasaracacto iti parabur iti imatang ni Jehova, isu yegnacto manen, ken iparangnanto caniac dayta, ken ti pagnaedanna:
Ngem no cunaennanto ti castoy, Saanac a maragsacan kenca; adtoy, addaac ditoy, aramidenna coma caniac ti cas ipagarupna a naimbag.
Ket ti ari kinunana pay ken Sadoc a padi, Saan a sica ti mammadto
agsublica a sitatalna iti ili, ket caduayo dagiti dua nga annacyo a lallaki ni Ahimaas nga anacmo, ken ni Jonatan, nga anac ni Abiatar.
Kitaenyo, siac agsardengacto cadagiti pagballasiwan ti let-ang, agingga iti umay ti sao nga aggapu cadacayo a mangipanecnec caniac.
Gapuna a da Sadoc ken Abiatar impanda manen ti lacasa ti Dios idiay Jerusalem: ket nagyanda idiay.
Ket ni David simmang-at iti sang-atan ti bantay dagiti Oliva, ket nagsangsangit a samangsang-at; ket siabungot ti olona, ket napan a sisasacasaca: ket isu-amin dagiti tao a naicuyog kencuana nagabungotda tunggal maysa ti olona, ket simmang-atda, a sisasangitda a sumangsang-at.
Ket maysa ti nangibaga ken David, a cunana, Ni Ahitofel adda met cadagiti nakipagalsa ken Absalom
Ket ni David kinunana, O Jehova, agdawatac kenca, a ti patigmaan ni Ahitofel pagbalinem coma a kinamaag.
Ket naaramid, idi a ni David nacadanon iti tuctoc ti sang-atan isu a nagcararaganna iti Dios, adtoy, ni Cusai nga Araquita immay kencuana simmabet a naray-ab dagiti cawesna, ken cadagdaga iti rabaw ti olona.
Ket ni David kinunana kencuana, No makicuyogca caniac sicanto ngarud ti maysa nga awit caniac:
Ngem no sica agsublica iti ili, ket cunaem ken Absalom, O ari siacto ti adipenmo, a cas siac idi ti adipen ni amam iti nalabes a tiempo, iti casta ita siacto ti adipenmo: ngarud waraemto coma a gapu caniac ti patigmaan ni Ahitofel.
Ket sadiay awanda aya kenca da Sadoc ken Abiatar a padi
Gapuna nga isunto a ti uray aniaman a panggep a mangngegmonto idiay balay ti ari, isu ti ibagamto cada Sadoc ken Abiatar a padi.
Adtoy, nga addada cadacuada dagiti dua nga annacda a lallaki, ni Ahimaas, nga anac ni Sadoc, ken ni Jonatan, nga anac ni Abiatar; ket gapu cadacuada ipawityonto ti tunggal damag a mangngegyo.
Iti casta ni Cusa, a gayyem ni David, immay iti ili; ket ni Absalom dimteng iti Jerusalem.
Ti ulbod ni Siba a maipapan ken Mefiboset.
Ket idi a ni David nacapagna bassit iti tapaw ti sang-atan, adtoy ni Siba a tagabu ni Mefiboset a simmabet kencuana, agraman sangaparis nga asno a nasillaanda, ket cadagiti rabawda dua gasut a tinapay, ken sangagasut a caraay nga uvas a napakebbet, ken sangagasut a bunga a namaga, ken sangasupot a lalat nga arac.
Ket ti ari kinunana ken Siba, Ania ti cayatmo a saoen cadagitoy
Ket ni Siba simmungbat, Dagiti asno isuda ti agpaay a pagsacayan ti familia ti ari; ket dagiti tinapay ken bungbunga a namaga agpaayda a canen cadagiti bumaro; ket ti arac, tapno ti mabannogan iti let-ang uminum coma.
Ket ti ari kinunana, Sadino ti yan ti anac ti apom
Ket ni Siba kinunana iti ari, Adtoy, isu nagbati idiay Jerusalem; ta kinunana, Iti daytoy nga aldaw maisublinto caniac ti balay ti Israel a pagarian ni amac.
Idin ni David kinunana ken Siba, Adtoy, cucuamto amin a cucua ni Mefiboset
Ket ni Siba kinunana, Agrucbabac; palubosannac a macasarac iti parabur iti imatangmo, O ari nga apoc.
Ket idi a ni ari David immay iti Bajurim, adtoy, rimmuar sadiay ti maysa a lalaki iti familia ti balay ni Saul, a ti naganna Semei, nga anac ni Gera: ket rimmuar nga agilunlunod a cancanayon idi nga um-umay.
Ket ububorenna idi ni David, ken dagiti isu-amin nga adipen ni ari David: ken isu-amin a tattao, ken amin dagiti mamaingel a tattao nga addada idi iti macanawan ken macatigidna.
Ket ni Semei kinunana iti castoy idi nga agilunod, Inca, inca, sica lalaki ti dara, ken naulpit a tao:
Ni Jehova insublina kenca ti isu-amin a dara ti balay ni Saul, a iti saadna sica nagarica; ket ni Jehova inyawatna ti pagarian iti ima ni anacmo nga Absalom; ket, adtoy, a sica naalaca iti kinadakesmo, agsipud ta sica maysaca a lalaki ti dara.
Idin ni Abisai nga anac ni Sarvia kinunana iti ari, Apayapay daytoy aso a natay ilunodna ni apoc nga ari
agdawatac kenca, a palubosannac coma a mapan, ket putolec ti olona.
Ket ti ari simmungbat, Ania ti nacaibiangac cadacayo, dacayo annac ni Sarvia
Agsipud ta isu agilunod, ket agsipud ta ni Jehova kinunana kencuana, Ilunod mo ni David; asino ngarud ti agcunanto kencuana, Apayapay nga inaramidmo ti casta?
Ket ni David kinunana ken Abisai, ken iti amin nga adipenna, Adtoy, a ti anacco a lalaki, a rimmuar iti tianco, sapulenna ti biagco; dinto adadda ita nga aramiden daytoy Benjamita
isu bay-anyo, ket bay-anyo nga agilunod, ta ni Jehova ti nagbilin kencuana.
Bareng coma no ni Jehova kitaennanto ti ranggas a naaramid caniac, ket isupapacto ni Jehova caniac ti imbag a gapu iti panangilunlunodna caniac iti daytoy nga aldaw.
Iti casta ni David ken dagiti lallakina napanda iti dalan; ket ni Semei napan it bacras ti turod a maisango kencuana, ket agilunlunod idi a mapmapan, ken agububor kencuana, ken agiwaris iti tapoc.
Ket ti ari ken isu-amin a tattao a naicuyog kencuana, dimtengda a sibabannog; ket naginanada sadiay.
Ket ni Absalom ken isu-amin a tattao, a dagiti lallaki ti Israel, simrecda iti Jerusalem, ket ni Ahitofel caduana.
Ket naaramid idi, idinto a ni Cusai nga Araquita, a gayyem ni David, immay ken ni Absalom, a ni Cusai kinunana ken ni Absalom, Agbiag coma a manayon ti ari, agbiag coma a manayon ti ari.
Ket ni Absalom kinunana ken ni Cusai, Daytoy aya ti kinaimbagmo iti gayyemmo
apayapay a dica napan kimmuyog ken gayyemmo?
Ket ni Cusai kinunana ken Absalom, Saan; ngem iti daydiay a ni Jehova, ken daytoy nga umili, ken ti isu-amin a lallaki ti Israel pinilida, siacto ti cucuana, ket isunto ti pakipagbatiac.
Ket casta met, asino aya ti pagserviac coma
no casano ti panagservic idi iti saclang ni amam, castaacto met laeng iti saclangmo.
Idin ni Absalom kinunana ken ni Ahitofel, Itedyo ti patigmaanyo no ania ti aramidentayonto.
Ket ni Ahitofel kinunana ken Absalom, Sumrecca cadagiti camcamalala ni amam, dagidiay imbatina nga agaywan iti balay; ket isu-amin nga Israel mangngegnanto a sica ti macarimon ken amam: isunton ti ipipigsa dagiti im-ima dagiti isu-amin nga adda kenca.
Iti casta nangucradda iti maysa a tolda gapu ken Absalom iti toctoc ti balay; ket ni Absalom simrec cadagiti camcamalala ni amana iti imatang ti isu-amin nga Israel.
Ket ti patigmaan ni Ahitofel nga intedna cadagidi nga aldaw, isu idi cas la no ti maysa a lalaki nagyuman iti sao ti Dios: iti casta ti patigmaan ni Ahitofel adda idi nga agpadpada cada David ken Absalom.
Casta met a ni Ahitofel kinunana ken ni Absalom, Palubosannac ita a mangpili iti sangapulo ket dua a ribu a tattao, ket tumacderacto ket camatecto ni David iti daytoy a rabii.
Ket isu rubbuutecto iti bayat ti caaddana a nabannog ken nacapsut iti imana, ket isu mapabutengto ket isu-amin a tattao a naicuyog kencuana agtalawdanto; ket cabilecto laeng ti ari;
Ket isublicto amin a tattao kenca: ti lalaki nga sapulem isu laeng no cas isuda amin nagsublidan: isu-amin a tattao addadanto iti talna.
Ket daytoy a nasao pinaayatna a naimbag ni Absalom ken isu-amin dagiti lallacay ti Israel.
Idin kinunana ni Absalom, Maayaban met ita ni Cusai nga Araquita, ket timudentayo met coma no ania ti cunaenna.
Ket idi a ni Cusai immay ken ni Absalom, ni Absalom nagsao kencuana, a kinunana, Ni Ahitofel sinaona daytoy a wagas: aramidentayonto daytoy a saona
no saan, agsaoca coma.
Ket ni Cusai kinunana ken ni Absalom, Ti patigmaan nga inted ni Ahitofel iti daytoy a daras saan a naimbag.
Ket ni Cusai kinunana pay, Sica ammom a ni amam ken dagiti lallaki na, nga isuda dagiti lallaki a mamaingel, ket isuda silulucsaw dagiti panunotda, a cas ti oso a caba-ian a natacaw kencuana dagiti urbonna idiay away; ket ni amam maysa a lalaki ti gubat, ket dinto makipagturog cadagiti tattao.
Adtoy, isu adda ita a silelemmeng iti maysa a bito, wenno iti sabali a disso: ket maaramidto, a dagiti dadduma cadagidiay mapasagdanto iti damo, nga uray asinoman a macangngeg kencuana cunaennanto, Adda dackel a panagpapatay cadagiti tattao a sumurot ken Absalom.
Ket daydiay met laeng a maingel, a ti pusona cas la puso ti leon, lumucneng to unay; ta isu-amin nga Israel ammona a ni amam maingel a lalaki, ket dagiti naicuyog kencuana maingelda a lallaki.
Ngem siac ipatigmaanco nga isu-amin nga Israel agornong coma kenca, manipud Dan agingga iti Beerseba met laeng, a cas iti darat nga adda iti baybay iti kinaadu; ket sica met laeng incanto iti gubat.
Iti casta isu camacamentayonto iti sadinoman a pacasaracanto kencuana, ket agtinnagtayto kencuana, a cas ti linnaaw agtinnag iti daga; ket isu ken dagiti lallaki a naicuyog kencuana ditayto manglabas iti uray no maysa.
Casta met, a no isu macastrecto iti maysa nga ili, isu-amin nga Israel mangyegdanto cadagiti taltali a dadackel iti daydiay nga ili, ket guyodenminto inggana iti carayan, agingga iti awan ti bassit a bato a masaracan coma sadiay.
Ket ni Absalom ken isu-amin dagiti lallaki ti Israel kinunada, Ti patigmaan ni Cusai nga Araquita isu ti nasaysayaat ngem ti patigmaan ni Ahitofel
Ta ni Jehova inkeddengna ti mangdadael iti naimbag a patigmaan ni Ahitofel, iti panggep a ni Jehova mayegna ti dakes ken ni Absalom.
Idin ni Cusai kinunana cada Sadoc ken Abiatar a papadi, 
Castoy ken castoy ti impatigmaan ni Ahitofel ken ni Absalom, ken cadagiti lallacay ti Israel, ket siac impatigmaanco ti castoy ken castoy.
Gapuna ita dagusenyo ti agbaon, ket ibagayo ken David, a cunayo, Dica umyan iti daytoy a rabii cadagiti pagballasiwan ti let-ang, no di ket ballasiwem a di agcurang, ta saan ti ari maalun-un, ken isu-amin a tattao a naicuyog kencuana.
Ket ni Jonatan ken Ahimaas nagyanda idi idiay En-rogel; ket maysa a tagabu a babai cadawyanna ti mapmapan sadiay ket imbagana cadacuada; ket isuda napanda ket imbagada ken ari David: ta isuda saanda a mabalin ti agparang idi iti ili.
Ngem maysa nga agtutubo a lallaki nakitana ida, ket imbagana ken Absalom: ket dagidi dua napanda a sidadaras, ket immayda iti balay ti maysa a tao idiay Benjurim, nga addaan idi iti maysa a bubon iti paraangan ti balayna, ket bimmabada sadiay.
Ket ti babai innalana ket inyucradna ti calub iti ngarab ti bubon, ket inwarana kencuana ti bukel a tinumec; ket awan a pulos ti nacaammo.
Ket dagiti adipen ni Absalom immayda iti babai iti balay, a kinunada, Sadino ti yanda da Ahimaas ken Jonatan
Ket ti babai kinunana cadacuada, Naballasiwdan ti waig ti danum
Ket idinto nga isuda binirucda ida ket dida nasaracan ida, nagsublida sadi Jerusalem.
Ket naaramid, iti calpasan ti ipapanawda, nga isuda rimmuarda idi bubon, ket napanda ken imbagada ken ari David; ket kinunada ken David, Tumacdercayo, ket dagusenyo ti bumallasiw iti danum; ta ni Ahitofel castoy ti impatigmaanna a maibusor cadacayo.
Idin ni David timmacder, ken isu-amin dagiti tattao a naicuyog kencuana, ket bimmaliwda iti Jordan: agingga iti aglawag ti bigat, awan ti uray maysa a nabati cadacuada a di nacaballasiw iti Jordan.
Ket idi a ni Ahitofel nakitana a saan a nasurot ti patigmaanna, sinillaanna ti asnona, ket timmacder, ket napan iti balayna, idiay ilina, ket inornosna ti balayna, ket nagbeckel; ket natay, ket isu naitabon idiay tanem ni amana.
Idin ni David immay iti Mahanaim
Ket ni Absalom bimmallasiw iti Jordan, isu ken isu-amin a lallaki ti Israel a caduana.
Ket ni Absalom insaadna ni Amasa iti buyot iti saad ni Joab, 
Ket ni Amasa anac ti maysa a lalaki, a ti naganna Itra nga Israelita, a simrec idi ken ni Abigal nga anac a babai ni Naas, a cabsat a babai ni Sarvia, nga ina ni Joab.
Ket ti Israel ken ni Absalom nagpacarsoda iti daga ti Galaad.
Ket naaramid, idi a ni David immay iti Mahanim, a ni Sobi nga anac a lalaki ni Naas a taga Rabba cadagiti annac ni Ammon, ken ni Maquir nga anac ni Ammiel a taga Lodebar, ken ni Barzellai a Galaadita a taga Rogelim,
Nangyegda cadagiti pagiddaan, ken malmallocong, ken al-alicamen a damili, trigo, ken cebada, ken bellaay, ken mais a kinirog, ken patani, ken bucbukel a kinirog,
Ken diro, ken mantequilla, ken carcarnero, ken quesqueso ti arban, a maipaay ken David, ken cadagiti tattao nga adda kencuana, tapno canenda: ta kinunada, Dagiti tattao mabisinda, ken nabannuganda, ken mawawda, idiay let-ang.
Ket ni David binilangna dagiti tattao  naicuyog kencuana, ket nangisaad iti capitan ti rinibribu ken capitan ti ginasutgasut cadacuada.
Ket ni David imbaonna dagiti tattao ti maysa nga apagcatlo iti babaen ti ima ni Joab ket ti maysa nga apagcatlo iti babaen ti ima ni Abisai nga anac ni Sarvia, a cabsat ni Joab, ket ti maysa nga apagcatlo iti babaen ti ima ni Ittai a Geteo
Ket ti ari kinunana cadagiti tattao, Siac met makipagruarac cadacayo.
Ngem dagiti tattao kinunada, Saancanto a rumuar: ta no dacami agtalawcaminto, isuda didacamto ipatpateg: uray pay no ti caguduami matay coma, didacamto ipatpateg: ngem sica mapatganca iti sangapulo ribu cadacami; gapuna ita a nasay-sayaatto a sica coma ti sisasagana a mangtulong cadacami manipud iti ili.
Ket ti ari kinunana cadacuada, Iti aniaman a pagarupenyo a naimbag unay aramidecto
Ket ti ari nagtacder iti denna ti ruangan, ket rimmuar amin dagiti tattao a ginasungasut ken rinibunribu.
Ket ti ari imbilinna cada Joab, ken Abisai, ken Ittai, a kinuna, Agaramidcayo a sicacaasi a maipuon caniac ken agtutubo a lalaki, a ni Absalom met laeng
Ket isu-amin a tattao nangngegda a ti ari incumitna cadagiti isu-amin a capcapitan ti maipapan ken Absalom.
Iti casta dagiti tattao rimmuarda iti away a maibusor iti Israel: ket ti bacal naaramid iti bakir ti Efraim.
Ket dagiti tattao ti Israel nacabilda sadiay iti sango dagiti ad-adipen ni David, ket adda idi idiay dackel a panagpapatay iti daydi nga aldaw cadagiti duapulo ribu a lallaki.
Ta ti gubat naiwarnac idiay iti rabaw ti isu-amin a daga; ket ti bakir nangpucaw cadagiti ad-adu a tattao iti daydi nga aldaw ngem ti pinucaw ti campilan.
Ket ni Absalom naisarac cadagiti adipen ni David
Ket ni Absalom sisasacay idi iti maysa a mulo ket ti mulo simrec iti nasamec a sangsanga ti dackel a lugo, ket ti olona naisalat iti lugo, ket nabissayot idi iti tangatang ti langit ken daga: ket daydi mulo nga adda idi babana naglayon.
Ket idinto a ti maysa a lalaki isu nakitana, ket imbagana ken Joab, a kinuna, Adtoy, a nakitac ni Absalom a nabitin iti maysa a lugo.
Ket ni Joab kinunana iti tao a nangibaga kencuana, Ket, adtoy, nga isu nakitam, apayapay nga isu dica kinabil idiay nga impadaga
ket iccanca coma iti sangapulo a capisi a pirac, ken maysa a barikes.
Ket ti tao kinunana ken Joab, Nupay coma no iti imac umawatac iti sangaribu a capisi a pirac, uray casta siac diac yunnat coma ti imac a maibusor iti anac ti ari: ta cadagiti pagdengngegtayo ti ari imbilinna kenca ken ni Abisai ken ni Ittai, a kinunana, Annadanyo nga awan coma ti asinoman a mangsagid ken agtutubo nga Absalom.
Sabali pay a no siac nagaramidac coma a sililiput unay a maibusor iti biagna (ket awan panggep a nalmeng iti ari), no casta coma sica met laeng bimmusorca coma caniac.
Idin ni Joab kinunana, Siac diac mabalin ti makipagtactac kenca iti castoy
Ket nangpetpet iti tallo a gayang, ket isuda ti insalputna iti puso ni Absalom, iti bayat nga isu adda pay laeng a sibibiag iti tengnga ti lugo.
Ket dagiti sangapulo nga agtutubo a lallaki nga agawawit iti igam ni Joab limmicmutda ket kinabilda ni Absalom, ket isu pinatayda.
Ket ni Joab pinagunina ti tangguyob, ket dagiti tattao nagsublida a naggapu iti panagcamat iti Israel, ta ni Joab inanawana dagiti tattao.
Ket innalada ni Absalom, ket isu impurwacda iti dackel a bito idiay bakir, ket namatacderda iti rabawna iti maysa a dackel unay a gabsoon dagiti batbato: ket isu-amin nga Israel nagtalawda tunggal maysa sa napan iti toldana.
Ket ni Absalom idi tiempo ti panagbiagna nangala idi ken namatacder a maipaay kencuana iti maysa a monmon, nga adda idiay gitub ti ari; ta kinunana, Siac awananac iti anac a lalaki a mangtaginayon coma iti pacalaglagipan ti naganco: ket impanaganna idi iti daydi a monmon ti naganna met laeng; ket isu ti nanaganan iti monmon ni Absalom, inggana iti daytoy nga aldaw.
Idin ni Aimaas nga anac ni Sadoc kinunana, Tumarayacto coma itatta, ket ipanco dagiti damdamag iti ari, no casano ti panangibales kencuana ni Jehova cadagiti cabcabusorna.
Ket ni Joab kinunana kencuana, Saan a sica ti mangipan cadagiti damdamag iti daytoy nga aldaw, ngem iti sabali nga aldaw sica ti mangipanto cadagiti damdamag; ngem iti daytoy nga aldaw dicanto mangipan cadagiti damdamag, agsipud ta ti anac ti ari natay.
Sa ni Joab kinunana ken Cusita, Inca ala, ibagam iti ari ti aniaman a nakitam
Ket ni Cusita nagrucnoy ken Joab, ket timmaray.
Idin ni Aimaas nga anac ni Sadoc kinunana manen ken ni Joab, Ngem uray no ania ti umay, agdawatac kenca palubosannac, a tumaray a sumaganad ken Cusita
Ket ni Joab kinunana, Anacco, apay aya a tumaraycanto, idinto a dicanto macasarac iti gunguna a gapu cadagiti damdamag?
Ngem uray no ania ti umay, kinunana, Cayatco ti tumaray
Ket isu kinunana kencuana, Tumarayca
Idin ni Aimaas timmaray iti dalan ti Tanap, ket inunaanna ni Cusita.
Ket ni David adda idi a situtugaw iti nagbaetan dagiti dua a ruangan: ket ti wanawan immuli iti rabaw ti pangatepan ti ruangan agingga iti bacud, ket idi nga intannawagna ti matana, ket kimmita, adtoy, ti maysa a lalaki a tumartaray a maymaysa.
Ket ti agwanawan nagpucaw, ket imbagana iti ari
Ket ti ari kinunana, No isu maymaysa, adda damdamag iti ngiwatna
Ket isu sumungad idi, ket umasideg.
Ket ti agwanawan nakitana ti sabali a tao a tumartaray idi; ket ti agwanawan inayabanna ti agbantay iti ruangan, ket kinunana, Adtoy, ti sabali a tao nga agtartaray a maymaysa
Ket ti ari kinunana, Isu mangyeg met cadagiti damdamag.
Ket ti agwanawan kinunana, Pagarupec a ti panagtaray ti immuna cas la iti panagtaray ni Aimaas nga anac ni Sadoc
Ket ti ari kinunana, Isu naimbag a lalaki, ket umay agraman cadagiti naimbag a damdamag.
Ket ni Aimaas pimmuccaw, ket kinunana iti ari, Naimbag amin
Ket incul-obna ti rupana iti daga iti sango ti ari, ket kinunana, Bendito ni Jehova a Diosmo, a nangyawat cadagiti tattao, a nangitag-ay cadagiti im-imada a maibusor iti apoc nga ari.
Ket ti ari kinunana, Adda imbag ken agtutubo nga Absalom
Ket ni Aimaas simmungbat, 
Idi a ni Joab imbaonna ti adipenmo iti ari, a siac met laeng nga adipenmo, nakitac, ti maysa a dackel a riribuc, ngem diac ammo no ania idi.
Ket ti ari kinunana, Dumagasca, ket agyanca ditoy
Ket isu dimmagas ket nagtacder a siuulimec.
Ket, adtoy, ni Cusita immay; ket ni Cusita kinunana, Damdamag nga agpaay ken apoc nga ari; ta ni Jehova imbalesannaca iti daytoy nga aldaw cadagiti isu-amin a timmacder a maibusor kenca.
Ket ti ari kinunana ken Cusita, Adda imbag ken agtutubo nga Absalom
Ket ni Cusita simmungbat, Dagiti cabusor ti apoc nga ari, ken isu-amin a tumacder a maibusor kenca a mangaramidda kenca iti ranggas, agbalinda coma a cas iti daydiay nga agtutubo a lalaki.
Ket ti ari nagpucloc, ket immuli iti siled iti rabaw ti ruangan, ket nagsangit: ket idi nga umululi, castoy ti kinunana, O anacco, nga Absalom, Anacco, anaco nga Absalom
natayac laengen coma a gapu kenca, O Absalom nga anacco, anacco!
Ket naibaga idi ken ni Joab, Adtoy, a ti ari agsangit ket agdung-aw a gapu ken Absalom.
Ket ti panagballigi nagbalin iti daydi nga aldaw a dung-aw a maipaay iti isu-amin a tattao; ta dagiti tattao nangngegda, a nasao idi nga aldaw, 
Ti ari agladingit a gapu iti anacna.
Ket dagiti tattao simrecda a sililimed unay iti uneg ti ili iti daydi nga aldaw, a casda la tattao a mabain, nga aglemmengda no agtalawda iti paggugubatan.
Ket ti ari inabungotanna ti rupana, ket ti ari indung-awna iti natbag a timec, 
O anacco nga Absalom, O Absalom nga anacco, anacco!
Ket ni Joab simrec iti balay ti ari, ket kinunana, Iti daytoy nga aldaw binabainmo iti rupanrupa dagiti isu-amin nga ad-adipenmo, a nangispal iti daytoy nga aldaw ita biagmo ken biag dagiti annacmo a lallaki, ken dagiti annacmo a babbai, ken ti biag dagiti assawam, ken ti biag dagiti camcamalalam;
Cadagidiay pagayayatam isuda ti gimmura kenca, ket guraem dagiti agayat kenca
Ta iti daytoy nga aldaw imparangarangmo, a dagiti pangoloem ken dagiti ad-adipenmo nalaisda iti biangmo: ta siac maawatac iti daytoy nga aldaw, a no ni Absalom nagbiag coma, ket dacami amin nataycami itatta, no casta macaay-ayo coma kenca.
Gapuna a tumacderca ita, ket rumuarca ket agsaoca iti macaliwliwa cadagiti ad-adipenmo; ta isapatac gapu ken Jehova, a no dica rumuar, uray la coma no maysa a lalaki awan ti matda kenca iti daytoy a rabii: ket dayta dacdakesto kenca ngem iti isu-amin a dakes a nagtinnag kenca nanipud idi kinaubingmo agingga itatta.
Idin ti ari timmacder, ket nagtugaw iti ruangan
Ket imbagada cadagiti isu-amin a tattao, a kinunada, Adtoy, ti ari adda a situtugaw iti ruangan: ket isu-amin a tattao immayda iti sango ti ari
Iti casta ti Israel pimmanaw tunggal tao a napan iti toldana.
Ket isu-amin a tattao maringgoranda dagiti isu-amin a caputotan ti Israel, a cuncunada, Ti ari inispalnatayo idi iti ima dagiti cabusortayo, ken isu ti nangisalacan cadatayo iti ima dagiti Filisteos; ket ita intalawanna ni Absalom iti daga.
Ket ni Absalom a pinulotantayo idi cadatayo, natay iti pagbabacalan
Ita ngarud apayapay a dicayo mangisao iti sangcabalicas a panangisubli iti ari?
Ket ni ari David nagbaon cada Sadoc ken Abiatar a papadi, a kinunana: Isaoyo cadagiti lallacay ti Juda, ket cunaenyo, Apayapay a dacayo ti caudian a mangisubli iti ari iti balayna
idinto a ti sao ti isu-amin nga Israel immay iti ari, a mangisubli iti ari iti balayna.
Dacayo cacabsatcayo, dacayo ti tulangco ken lasagco: ania ngarud aya ti gapuna a dacayo ti maudi a mangisubli iti ari?
Ket cunaenyonto ken ni Amasa, Saan a sica aya ti tulangco ken lasagco
Aramiden coma ti Dios caniac ti casta, ken adadda pay met coma, no dinto sica ti capitan ti buyot a cancanayon iti saclangco iti saad ni Joab.
Ket isu pinagpacumbabana ti puso dagiti isu-amin a lallaki ti Juda, a cas iti puso ti maymaysa met laeng a lalalki; iti casta a nangibaonda iti ari, a cunada, Agsublica coma, ken isu-amin dagiti ad-adipenmo.
Casta ti panagsubli ti ari, ket immay inggana iti Jordan
Ket ti Juda immay idiay Gilgal, nga sumabet iti ari, tapno iballasiwna ti ari iti Jordan.
Ket ni Semei nga anac ni Gera, a Benjamita, a taga Behurim idi, nagdardaras ket nakipagsalog cadagiti lallaki ti Juda nga sumabet ken ari David.
Ket naicuyog kencuana ti sangaribu a tattao ti Benjamin, ken ni Siba a tagabu ti balay ni Saul, ken dagiti sangapulo ket lima nga annacna a lallaki ken duapulo nga ad-adipenna a caduana, ket isuda a nagballasiwda iti Jordan iti saclang ti ari.
Ket imaballasiwda ti bilog a pangiballasiw iti familia ti ari, ken mangaramid iti uray aniaman a mapanunotna a naimbag
Ket ni Semei nga anac ni Gera nagpasag iti saclang ti ari, idi nga isu nacaballasiw iti Jordan.
Ket kinunana iti ari, Ti apoc saanna coma nga isaad ti kinadakes caniac, dina coma laglagipen daydi a ti adipenmo inaramidna a sibibiddut unay idi aldaw nga ti apoc nga ari rimmuar sadi Jerusalem, a ti ari ipapusona daydi.
Ta toy adipenmo ammoenna a nacabasol: gapuna, adtoy nga immayac iti daytoy nga aldaw nga immun-una iti amin a balay ni Jose a sumalog a sumabet ken apoc nga ari.
Ngem ni Abisai nga anac ni Sarvia simmungbat ket kinunana, Gapu iti daytoy, saanto a mapapatay ni Semei, gapu ta inlunodna ti pinulotan ni Jehova?
Ket ni David kinunana, Ania ti bibiangco cadacayo, dacayo annac ni Sarvia, nga iti daytoy nga aldaw dacayo ti bomusor caniac
Iti daytoy nga aldaw matayto ti maysa iti Israel
ta diac ammo aya nga iti daytoy nga aldaw siac ti agari iti Israel?
Ket ti ari kinunana ken Semei, Dicanto matay
Ket ti ari insapatana kencuana.
Ket ni Mifiboset nga anac ni Saul simmalog nga sumabet iti ari; ket isu awan ti cawes dagiti sacsacana, saanna a pinukisan ti imingna, saanna a linabaan dagiti pagan-anayna, nanipud idi aldaw nga iruruar ti ari, inggana iti aldaw a panagawidna a sitatalna.
Ket naaramid, idi nga isu immay iti Jerusalem a sumabet iti ari, a ti ari kinunana kencuana, Mifiboset, Ania ti gapuna a dica nakicuyog caniac idi?
Ket isu simmungbat, Apoc, O ari, ti adipenco inallilawnac: ta ti adipenmo kinunana idi, Sillaacto ti maysa nga asno, tapno sumacayacto kencuana, ket innac cumuyog iti ari; agsipud ta ti adipenmo isu ti pilay.
Ngem isu binallaibuna ti adipenmo iti saclang ti apoc nga ari; ngem ti ari nga apoc isu ti cas maysa nga angel ti Dios: gapuna nga aramidem ti aniaman a naimbag cadagita matam.
Ta isu-amin a balay ni amac sisiac laeng ti lalaki a cas natay iti sangoanan ti apoc nga ari, nupay casta sica insaadmo ti adipenmo cadagidiay a nangan iti lamesaanmo
Gapuna ania a calintegan ti adda caniac pay laeng tapno umasugac pay la iti ari?
Ket ti ari kinunana kencuana, Apayapay nga agsaoca pay laeng cadagita panggepmo
siac cunac, Sica ken ni Siba pagbinglayanyo, ti daga.
Ket ni Mifiboset kinunana iti ari, Wen, palubosam nga isu alaenna amin, yantangay ni apoc nga ari nagsubli a sitatalna iti balayna met laeng.
Ket ni Barzellai a Galaadita simmalog idi a naggapu iti Rogelim; ket makipagballasiw iti ari, idiay Jordan nga isu itulodna iti sabali a bangir ti Jordan.
Ket ni Barzellai lacay unay idi, nga agtawen iti walopulo a tawen: isu a nangted ti taraon iti ari idi nagyan idiay Mahanaim; ta isu idi ti tao a nabacnang unay.
Ket ti ari kinunana ken Barzillai, Makipagballasiwca caniac, ket makipagtaraoncanto caniac idiay Jerusalem.
Ket ni Barzillai kinunana iti ari, Manoda aya dagiti al-aldaw dagiti tawtawen ti biagco, tapno makipagsang-atac coma iti ari agingga iti Jerusalem?
Siac agtawenac ita nga aldaw iti walopulo a tawen: mapaglasinco aya ti naimbag ken ti dakes
Mabalinco pay aya a denggen ti timec dagiti lallaki ken babbai nga agcancanta
ania ti gapuna ngarud a ti adipenmo isunto pay la nga awit ken apoc nga ari?
Ti adipenmo makipagballasiw laeng iti ari iti Jordan: ket apay aya a it ari isupapacna caniac iti casta a gunguna?
Agdawatac kenca, a palubosam coma nga agsubli manen ti adipenmo, tapno matayac coma iti ilic, iti tanem ni amac ken ni inac
Ngem, adtoy, ni adipenmo a Chimham; palubosam coma a makipagballasiw iti apoc nga ari; ket aramidem kencuana ti aniaman a pagarupem a naimbag.
Ket ti ari simmungbat, Makipagballasiwto caniac ni Camaam, ket aramidecto kencuana ti pagarupem a naimbag: ket isu-amin a dawatemto caniac, isu ti aramidecto kenca.
Ket isu-amin a tattao bimmallasiwda iti Jordan, ket ti ari bimmallasiw: ket ti ari inagcanna ni Barzillai, ket binendicionanna; ket isu simmubli iti lugarna met laeng.
Iti casta ti ari immallatiw iti Gilgal ket ni Camaam nakipagallatiw kencuana: ket isu-amin a tattao ti Juda kinuyogda ti ari, ken casta met ti cagudua ti umili ti Israel.
Ket, adtoy, isu-amin a lallaki ti Israel immayda iti ari, ket kinunada iti ari, Apayapay a dagiti lallaki ti Juda, a cacabsattayo, nga innaladaca, ket imballasiwda ti ari, ken ti familiana, iti Jordan, ken isu-amin a lallaki ni David a caduana?
Ket isu-amin a lallaki ti Juda insungbatda cadagiti lallaki ti Israel, Agsipud ta ti ari asideg a cabagianmi: ania ti gapuna a mapaungetcayo iti daytoy a panggep
Nangancami aya uray bassit iti panaggasto ti ari
wenno nangted aya cadacami iti maysa a sagut?
Ket dagiti lallaki ti Israel simmungbatda cadagiti lallaki ti Juda, ket kinunada, Dacami adda sangapulo a biangmi iti ari, ket addaancami met iti ad-adda a calintegan ken David ngem dacayo; apayapay ngarud a laisendacami, a ti patigmaanmi saan coma nga immuna nga addaan iti panangpasubli iti aritayo
Ket ti sao dagiti lallaki ti Juda narungrungsot idi ngem dagiti sasao dagiti lallaki ti Israel.
Ti yaalsa ni Seba. 
Ket napasamac nga adda idi sadiay ti maysa a tao a nadangkes a ti naganna Seba, nga anac a lalaki ni Bicri, a maysa a Benjamita: ket pinagunina ti tangguyob, a kinunana, Datayo awan ti biangtayo ken David, uray tawid awanantayo iti anac ni Isai
O Israel tunggal lalaki agturong iti toldana.
Iti casta isu-amin a lallaki ti Israel binay-anda ti isusurot ken David, ket simmang-atda a simmurotda ken Seba, nga anac ni Bicri; ngem dagiti lallaki ti Juda kimmapponda iti arida, nanipud iti Jordan aginggana iti Jerusalem.
Ket ni David immay iti balayna sadi Jerusalem, ket ti ari innalana dagidi sangapulo a camalalana daydi imbatina nga agaywan iti balay, ket impupucna ida, ket iniccanna ida iti taraon, ngem saan a simrec cadacuada
Iti casta napupucda inggana iti aldaw ti ipapatayda, a nagbibiagda iti kinabalo.
Ket ti ari kinunana ken ni Amasa, Ayabam caniac dagiti lallaki ti Juda nga agtitipon iti tallo nga aldaw, ket sica pumarangca ditoy.
Iti casta ni Amasa napan a nangayab cadagiti lallaki ti Juda nga agtitipon; ngem nagtactac iti nabaybayag ngem iti tiempo a nakedngan a naituding kencuana.
Ket ni David kinunana ken Abisai, Ita ni Seba nga anac ni Bicri agaramidto iti dacdakes cadatayo ngem ni Absalom: mangalaca cadagiti ad-adipen ni apom, ket isu camatem, tapno isu saan coma a macagun-od cadagiti il-ili a nasarikedkedan, ket macatalaw iti imatangtayo.
Ket rimmuarda a simmurot kencuana dagiti lallaki ni Joab, ken dagiti Cereteos, ken dagiti Felesteos, ken isu-amin dagiti mamaingel a tattao; ket rimmuarda sadi Jerusalem, tapno camatenda ni Seba nga anac ni Bicri.
Idi nga addada iti denna ti dackel a bato nga adda idiay Gabaon, ni Amasa rimmuar a simmabet cadacuada, 
Ket ni Joab nacabarikes iti cawesna a pakigubat, ket iti rabawna adda barikes agraman campilan a naigalut ti calubanna iti rabaw ti lomona; ket idi a rimmuar siasut.
Ket ni Joab kinunana ken ni Amasa, Adda imbag kenca, cabsatco
Ket ni Joab iniggamanna iti imana a canawan ti timid ni Amasa tapno isu ti agcanna.
Ngem ni Amasa dina inannadan ti campilan nga adda idi ima ni Joab; iti casta isu ti panangcabilna kencuana iti bagina, ket naiburayray dagiti lalaemna iti daga, ket saanna a kinabilen; ket natay
Ket ni Joab ken ni Abisai a cabsatna kinamatda ni Seba, nga anac ni Bicri.
Ket ti maysa cadagiti agtutubo a lallaki ni Joab nagtacder iti dennana, ket kinunana, Daydiay a mangsaranay ken ni Joab, ken daydiay nga agpaay ken ni David, sumurot coma ken ni Joab.
Ket ni Amasa napasag a nagilad idi darana iti tengnga ti napatag a dalan
Ket idi a daydi a tao makitana nga isu-amin a tattao sumardengda idi, inlisina ni Amasa iti napatag a dalan nga inpa-away, ket inabbunganna iti maysa a pagan-anay, idi a nakitana a tumunggal maysa nga immay iti dennana nagsardeng.
Ket idi a nailisi iti napatag a dalan, isu-amin dagiti tattao simmurotda ken ni Joab, nga agcamat ken ni Seba nga anac ni Bicri.
Ket isu napan cadagiti isu-amin a caputotan ti Israel agingga iti Abel, ken Bet-maaca, ken isu-amin a Beritas: ket naguornongda, ket kimmamatda met a simmaruno kencuana.
Ket immayda ket isu linacubda idiay Abel ti Bet-maaca, ket nangicabilda iti turod a maibusor iti sarikedked; ket isu-amin a tattao nga adda idi ken Joab nagtubtobda iti bacud, tapno duprakenda.
Idin maysa a masirib a babai imkis ken Joab nanipud iti ili, a kinunana, Denggenyo, denggenyo, agdawatac cadacayo, umadanica coma ditoy, tapno makisaoac coma kenca.
Ket immasideg kencuana; ket ti babai kinunana, Sica ni Joab
Ket isu simmungbat, Siac
Idin isu kinunana kencuana, Denggem dagitoy balicas ti adipenmo a babai
Ket isu simmungbat, Denggec.
Idin isu nagsao, a kinunana, Cadawyan a saoen idi ugma, a cuna, Pudno a sumaludsuddanto iti patigmaan idiay Abel, ket iti casta naturposdan ti panggep.
Siac maysaac cadagiti natalna ken nasongdo ti Israel: sica birukem ti panangdadaelmo iti maysa nga ili ken iti maysa nga ina iti Israel: apayapay nga alun-unemto ti maysa a tawid ni Jehova?
Ket ni Joab simmungbat a kinunana, Adayu coma, adayu coma caniac, a siac alun-unec coma wenno dadaelec.
Ti panggep saan a casta: ngem ti maysa a tao ti caturodan ti Efraim, a managan Seba, nga anac ni Bicri, intagayna ti imana a maibusor iti ari, a maibusor met laeng ken David; itedyo cadacami nga is-isu, ket siac panawacto ti ili
Ket ti babai kinunana ken Joab, Adtoy, a ti olona maipalladawto kenca a mailayaw iti bacud.
Idin ti babai iti kinasiribna napan iti isu-amin nga umili
Ket isuda pinutolda ti olo ni Seba nga anac ni Bicri, ket isu impalladawda ken Joab
Ket isu pinagunina ti tangguyob, ket isuda amin nagwarada nanipud iti ili, tunggal maysa napan iti toldana
Ket ni Joab simmubli iti ari idiay Jerusalem.
Ket ni Joab naisaad a pangolo ti amin a buyot ti Israel; ket ni Banaya nga anac ni Joiada isu ti pangolo dagiti Cereteos ken Felesteos;
Ket ni Aduram isu ti pangolo cadagiti agtartrabajo; ket ni Josafat nga anac ni Ahilud isu ti registrador;
Ket ni Siba isu ti escriba; ket da Sadoc ken Abiatar isuda dagiti papadi;
Ket casta met a ni Ira a Jaireo isu ti cangatoan a ministro ken David.
Ket cadagiti al-aldaw ni David adda idi bisin bayat ti tallo a tawen, a nagsasaruno; ket ni David sinapulna ti rupa ni Jehova
Ket ni Jehova kinunana, Isu ti maipuon ken ni Saul, ken gapu iti balay a nadara, agsipud ta pinatayna dagiti Gabaonitas.
Ket ti ari inayabanna dagiti Gabaonitas ket kinunana cadacuada (dagiti Gabaonitas saanda idi a nagtaud cadagiti annac ti Israel, no di ket cadagidi natda cadagiti Amorreo: ket dagiti annac ti Israel nagsapatada idi cadacuada; ket ni Saul tinarigagayanna a papatayen ida iti regtana a maipaay cadagiti annac ti Israel ken ti Juda):
Ket ni David kinunana cadagiti Gabaonitas, ania ti aramidecto cadacayo
Ken iti ania ti panggugorconto, tapno bendicionanyo coma ti tawid ni Jehova?
Ket dagiti Gabaonitas kinunada kencuana, Saan a maipuon iti pirac, wenno iti balitoc cadacami ken ni Saul, wenno iti balayna; saan nga aggapu cadacami ti pannacatay ti siasinoman a tao iti Israel
Ket isu kinunana cadacuada, Ania ti cunaenyonto, tapno aramidec nga agpaay cadacayo.
Ket isuda kinunada iti ari, Daydi tao a nangangaw cadacami ken nagpanegem a maibusor cadacami, tapno madadaelcami coma iti panagtaengmi iti uray sadinoman cadagiti sacup ti Israel.
Mayawat coma cadacami dagiti pito a lallaki cadagiti annacna, tapno ibitinmi coma ida ken Jehova idiay Gabaa ni Saul, a pinili ni Jehova
Ket ti ari kinunana, Siac itedconto ida.
Ngem ti ari inliclicna ni Mifiboset, nga anac ni Jonatan, nga anac ni Saul, a gapu iti sapata ni Jehova, nga adda idi cadacuada, cada David ken Jonatan, nga anac ni Saul.
Ngem ti ari nangala iti dua nga annac a lallaki ni Rispa nga anac a babai ni Aya, isuda nga inyanacna ken ni Saul, da Armoni ken Mifiboset; ken lima nga annac a lallaki ni Micol nga anac a babai ni Saul, isuda nga impasngayna ken Adriel, nga anac a lalaki ni Barzillai a Molahita:
Ket inyawatna ida cadagiti im-ima dagiti Gabaonitas, ket isuda imbitinda ida idiay bantay iti sango ni Jehova, ket dagiti pito natayda amin a sangcacanunong
Ket napapatayda cadagiti al-aldaw ti panagani cadagiti inmun-una nga aldaw, idi carugrugi ti panagani iti cebada.
Ket ni Rispa nga anac a babai ni Aya nangala iti supot a nakersang, ket isu ti inyucradna a maipaay kencuana iti rabaw ti bato, nanipud iti rugi ti panagani inggana iti pannacaibuyat ti danum cadacuada a naggapu iti langit; ket dina impalubos nga uray aniaman a tumatayab ti langit agbatay cadacuada iti aldaw, uray an-animal a narungsot ti away iti rabii.
Ket naibaga ken ni David daydi nga inaramid ni Rispa, nga anac ni Aya, a camalala ni Saul.
Ket ni David napan ket innalana dagiti tultulang ni Saul, ken dagiti tultulang ni Jonatan nga anacna, cadagiti lallaki a taga Jabes-galaad, isuda a nangtacaw idi cadacuada idiay lansangan ti Betsan, isu a nagibitinan idi dagiti Filisteos cadacuada, idi aldaw a panangpapatay dagiti Filisteos ken ni Saul idiay Gelboe:
Ket isu insangatna nanipud sadiay dagiti tultulang ni Saul ken dagiti tultulang ni Jonatan nga anacna: ket inurnongda dagiti tultulang dagiti naibitin.
Ket intabunda dagiti tultulang ni Saul, ken dagiti tultulang ni Jonatan nga anacna idiay daga ti Benjamin sadi Sela, iti tanem ni Cis nga amana: ket inaramidda amin daydi imbilin ti ari, 
Ket iti calpasan daydi ti Dios nagdawatanda iti agpaay iti daga.
Ket dagiti Filisteos nakigubatda manen iti Israel; ket ni David simmalog, ken dagiti adipenna naicuyogda kencuana, ket nakigubatda cadagiti Filisteos
Ket ni David napacsuyan.
Ket ni Isbi-benob, a nagtaud cadagiti annac ti gigante, ket ti dagsen ti picana tallo gasut a siclo a gambang iti cadagsen, ket isu nangibarikes iti baro a campilan, pinanggepna ti mangpapatay ken David.
Ngem ni Abisai nga anac ni Sarvia immarayat kencuana, ket kinabilna daydi Filisteo, ket pinatayna
Idin dagiti lallaki ni David insapatada kencuana, a kinunada, Uray caano dicanto makipagruar cadacami iti gubat, tapno dica coma iddepen ti silaw ti Israel.
Ket naaramid iti calpasan daytoy, nga adda idi pannakigubat cadagiti Filisteos idiay Gob: idin ni Sibecai nga Husatita pinatayna ni Saf, a maysa cadagiti annac ti gigante.
Ket adda manen pannakigubat cadagiti Filisteos idiay Gob; ket ni Elhanan nga anac ni Jaare-oregim a taga Belen pinatayna ni Goliat a Geteo, ti urongan ti picana cas la iti lucotan ti pangablan.
Ket adda idi manen gubat idiay Gat, isu nga adda idi maysa a lalaki a dackel ti catayagna, nga addaan iti innem a ramramay iti tunggal imana, ken iti tunggal sacana innem a ramramay, a duapulo ket uppat ti bilangda; ket isu nayanac met iti gigante.
Ket idinto a nakidangadang iti Israel, isu pinatay ni Jonatan nga anac ni Sima, a cabsat ni David.
Dagitoy nga uppat nayanacda iti gigante sadi Gat; ket napasagda gapu iti ima ni David, ken gapu iti ima dagiti ad-adipenna.
Ti salmo a pagdayaw ni David.
Ket ni David insaona ken ni Jehova dagiti balicas daytoy a canta idi aldaw a panangispal ni Jehova kencuana iti ima dagiti isu-amin a cabusorna, ken iti ima ni Saul:
Ket isu kinunana, 
Ni Jehova isu ti batoc, ken sarikedkedco, ken mangispal caniac, a cucuac met laeng.
Ti Dios, batoc, a kencuana agcamangacto; 
Calasagco, ken sara ti pacaisalacanac, torrec a nangato, ken camangco; 
Mangisalacanco, isalacannac iti ranggas.
Umawagacto ken Jehova, a maicari a madaydayaw: 
Iti casta maispalacto cadagiti cabusorco.
Ta dagiti allon ni patay inalicubcubdac
Dagiti layus ti kinadamsac pinagbutengdac:
Dagiti singdan ni Tanem nailicmut caniac; 
Dagiti silo ni patay immayda caniac.
Iti panagleddaangco inawagac ni Jehova; 
Wen, immasugac iti Diosco: 
Ket isu nangngegna ti timecco nanipud iti templona
Ket ti asugco dimteng cadagiti lapayagna.
Idin ti daga nagarigengen ken nagpigerger, 
Dagiti cimiento ti langit nagginginedda, 
Ket nagarigengenda, gapu ta isu nagpungtot.
Ngimmato ti maysa nga asuc a rimmuar cadagiti abut ti agongna, 
Ket ti apuy a naggapu iti ngiwatna nangalun-un: 
Dagiti beggang napadarangda gapu kencuana.
Isu inrucbabna met dagiti langlangit, ket bimmaba; 
Ket napuscol a sipnget adda idi iti baba dagiti sacsacana.
Ket nagsacay iti maysa a kerubin, ket timmayab; 
Wen, isu nakita cadagiti paypayac ti angin.
Ket pinagbalinna ti sipnget a bengbeng iti aglicmut kencuana, 
A panaguummong dagiti dandanum, napuscol nga ul-ulep dagiti tangatang.
Iti kinasilnag iti sangoananna 
Dagiti beggang ti apuy napadarangda.
Ni Jehova naggurruud nanipud langit, 
Ket ti Cangatoan inyebcasna ti timecna.
Ket nangibiat cadagiti panpana, ket winarawarana ida; 
Iti kimat, ket riniribucna ida.
Idin dagiti pagayusan ti taaw nagparangda, 
Dagiti puon ti lubong nalucasanda, 
A gapu iti panangbabalaw ni Jehova, 
Iti bang-es ti anges dagiti abut ti agongna.
Isu nagbaon nanipud iti ngato, innalanac; 
Isu inalawnac cadagiti adu a dandanum:
Isu inispalnac iti napigsa a cabusorco, 
Cadagidiay a gumura caniac; ta napigsada unay idi caniac.
Immayda caniac idi aldaw ti kinadacsangasatco: 
Ngem ni Jehova isu idi ti saranayco.
Isu inserrecnac met iti nalawa a lugar; 
Isu inispalnac, ta nagragrag-o caniac.
Ni Jehova ginungunaannac iti mainugot iti kinalintegco; 
Iti mainugot iti kinadalus dagiti im-imac sinupapacannac.
Ta siac sinalimetmetac dagiti daldalan ni Jehova, 
Ket saanac a simmina a siuulpit iti Diosco.
Ta isu-amin a bilbilinna addada idi iti sangoanac; 
Ket no maipapan cadagiti pagal-alagadanna, saanac a simmina cadacuada.
Siac met awan idi ti curangco kencuana; 
Ket inliclicco ti bagic iti kinadakesco.
Gapuna a ni Jehova sinupapacannac iti mainugot iti kinalintegco; 
Iti mainugot iti kinadalusco iti saclang dagiti matana.
Iti nacaasi agparangcanto a nacaasi;
Iti nadalus agparangcanto a nadalus; 
Ket ispalem ti maparigat nga ili; 
Ngem dagiti matam addada iti rabaw dagiti natangsit, tapno ipababam ida.
Ta sica ti silawco, O Jehova; 
Ket ni Jehova lawagannanto ti kinasipngetco.
Ta gapu kenca agtarayac a mangsarut iti sangcabuyotan; 
Gapu iti Diosco layawec ti bacud.
No maipapan iti Dios, awan ti pagcurangan ti dalanna: 
Ti sao ni Jehova naipadasen; 
Isu ti maysa a calasag cadagiti amin nga agcamang kencuana.
Ta siasino ti Dios, no saan laeng a ni Jehova
Ket siasino ti maysa a bato, no saan a ti Diostayo?
Ti Dios isu ti napigsa a sarikedkedco; 
Ken mangidalan iti kinaan-anay iti dalanna.
Isu pagbalinenna dagiti sacsacana a cas sacsaca ti ugsa, 
Ket insaadnac iti tapaw dagiti nangato a lugarco.
Isu isurona dagiti im-imac a makigubat, 
Iti casta a dagiti tactakiagco baccugenda ti ba-i a gambang.
Sica intedmo met caniac ti calasag ti panangisalacanmo; 
Ket ta kinaalumamaymo pinatan-ocnac.
Sica pinadackelmo dagiti adaddangco iti babaec; 
Ket dagiti sacsacac saanda a nagcaglis.
Kinamatco dagiti cabusorco, ket dinadaelco ida; 
Saanac met a nagsubli inggana iti napucawda.
Ket pinucawco ida, ken sinalputco ida amin; iti casta dida mabalin iti bumangon; 
Wen, isuda mapasagda iti baba dagiti sacsacac.
Ta sica binaricsannac 
Iti kinabileg nga agpaay iti gubat; 
Sica pinagtamedmo iti babaec dagidi a timmacder a maibusor caniac.
Sica pinagbalinmo met a dagiti cabusorco tallicudandac, 
Tapno pucanec coma dagidi a gimmura caniac.
Kimmitada, ngem awan idi ti siasinoman a nangispal; 
Uray ken ni Jehova, ngem dina sinungbatan ida.
Idin siac tinumecco ida a cas iti tapoc ti daga, 
Linusitco ida a cas iti pitac dagiti lansangan, ket inwarsiwarsic ida.
Sica inispalnac met iti ringgor cadagiti cailiac; 
Sica inaywanannac tapno siac ti olo dagiti nacion: 
Maysa nga umili a diac naammoan agservinto caniac.
Dagiti gangannaet agtameddanto caniac:
Dagiti gangannaet agpucawdanto, 
Ket umaydanto a sipipigerger manipud cadagiti ticubda.
Agbiag ni Jehova; ket bendito coma ti batoc;
Ket maitanoc coma ti Dios, a bato ti pannacaisalacanco,
Ti Dios met laeng a mangaramid iti pammales a gapu caniac, 
Ken mangparucma cadagiti il-ili iti babaec.
Ken mangalut-ot caniac cadagiti cabusorco: 
wen, sica ingatonac iti ngato dagidi a timmacder a maibusor caniac; 
sica inispalnac iti nadamsac a tao.
Gapuna a siac agyamanacto kenca, O Jehova, iti tengnga dagiti nacion, 
Ken cantaecto dagiti pagdayaw iti naganmo.
Dackel a pannacaispal ti intedna iti arina, 
Ken iparangna ti naayat a kinaimbag iti pinulotanna, 
Ken David ken iti putotna iti agnanayon.
Dagitoy dagiti naudi a balicas ni David
Ni David nga anac ni Isai cunana, 
Ket ti lalaki a nabangon iti nangato cunana, 
Ti pinulotan ti Dios ni Jacob, 
Ken nasam-it a sumasalmo ti Israel:
Ti Espiritu ni Jehova nagsao a gapu caniac, 
Ket ti saona adda idi iti dilac.
Ti Dios ti Israel kinunana, 
Ti Bato ti Israel nagsao caniac: 
Ti maysa a mangituray a sililinteg cadagiti tattao, 
A mangituray iti panagbuteng ti Dios,
Isunto ti cas la iti lawag ti bigat, no ti init lumgac, maysa a bigat nga awan dagiti ul-ulep no ti naganus a root rumusing iti daga, iti nasin-aw a lawag iti calpasan ti tudo.
Pudno a ti balayco saan a casta iti Dios; 
Nupay casta inaramidna caniac ti agnanayon a tulag, 
Nangurnos cadagiti isu-amin a banag, ken natalged: 
Gapu kencuana ti amin a pannacaispalco, ken isu amin a calicagumco, 
Nupay isu dina padackelen.
Ngem dagiti nadangcoc isudanto amin cas la cadagiti sisiit a maipurruac, 
Agsipud ta saan a mabalin nga iggaman ida iti ima:
Ngem ti tao a mangsagid cadacuada rebbengna ti maigaman iti igam a landoc, ken iti orongan ti pica: ket isuda mapuurandanto a matalipuspus iti apuy iti lugarda.
Dagitoy dagiti nagnagan dagidi mamaingel a lallaki nga addada idi ken ni David: Ni Joseb-bassebet a maysa a Tahquemonita, a pangolo dagiti capitan; castamet idi ni Adino nga Eznita, a naibusor cadagiti walo gasut a napapatayda iti naminsan a daras.
Ket iti sumaganad kencuana ni Eleazar nga anac ni Dodo nga anac ti Ahohit, a maysa cadagiti tallo a mamaingel a lallaki ken David, idi a kinaritda dagiti Filisteos, a naguornongda sadiay a makigubat, ket dagiti lallaki ti Israel nagtalawda.
Isu timmacder, ket kinabilna dagiti Filisteos inggana a ti imana napacsuyan, ket ti imana naicapet iti campilan; iti daydi nga aldaw ni Jehova nangaramid iti dackel a panagballigi; ket dagiti tattao nagsublida iti licudanna nga agala laeng iti samsam.
Iti sumaganad kencuana ni Samma nga anac ni Age nga Ararita
Ket dagiti Filisteos naurnongda iti maysa a cabuyotan, idiay yan ti maysa a cabenneg ti daga a napno cadagiti patani; ket dagiti tattao nagtalawda iti sango dagiti Filisteos.
Ngem isu nagtacder iti tengnga di kinelleng ket nagicanawa, ken pinatayna dagiti Filisteos: ket ni Jehova nangaramid iti dackel a panagballigi.
Ket dagiti tallo cadagiti tallo-pulo a pangolo simmalogda, ket inmayda idi tiempo ti ani ken David iti rukib sadi Adullam; ket ti buyot dagiti Filisteos nagpacarsoda idi iti lobong ti Rahaim.
Ket ni David addan idi iti sarikedked, ket ti agbantay a buyot dagiti Filisteos addadan idi idiay Belen.
Ket ni David nautuyan, ket kinunana, O asino ti mangted coma caniac ti inumen iti danum idiay bubon ti Belen, nga adda iti denna ti ruangan!
Ket dagiti tallo a mamaingel a lallaki simmaracusucda iti buyot dagiti Filisteos, ket nangalada iti danum iti bubon ti Belen, nga adda idi iti denna ti ruangan, ket nangalada, ken inyegda ken ni David: ngem isu dina kinayat nga ininum, no di ket imbucbocna ken Jehova.
Ket kinunana, Adayu coma caniac, O Jehova, nga aramidec coma daytoy: inumecto aya ti dara dagiti lallaki a napan iti panagpeggad ti biagda
gapuna nga isu dina kinayat nga ininum
Dagiti tallo a mamaingel a lallaki inaramidda dagitoy a banag.
Ket ni Abisai a cabsat ni Joab, nga anac ni Sarvia, isu idi ti pangolo dagiti tallo
Ket isu intag-ayna ti picana a maibusor iti tallo gasut ket pinapatayna ida, ket nacagun-od ti nagan cadagiti tallo.
Saan aya nga isu idi ti catan-ocan cadagiti tallo
gapuna a naaramid a pangoloda; nupay casta saan a nacagteng cadagiti immuna a tallo.
Ket ni Benaia nga anac a lalaki ni Joiada, nga anac ti maysa a lalaki a maingel a taga Cabseel, a nangaramid cadagiti namaingelan nga aramid, a pinatayna dagiti dua nga annac a lallaki ni Ariel a taga Moab; simmalog met ket pinatayna ti maysa a leon iti tengnga ti maysa a bito idi tiempo ti nieve.
Ket isu pinatayna ti maysa nga Egipcio a nataer a lalaki: ket ti Egipcio addaan idi iti maysa a pica iti imana; ngem isu simmalog kencuana a sisasarucud, ket rinabsutna ti pica iti ima ti Egipcio, ket iti daydi met la picana ti pinangpapatayna kencuana.
Dagitoy a banag inaramid idi ni Benaya nga anac ni Joiada, ket nacagun-od ti nagan cadagiti tallo a mamaingel a lallaki.
Isu nadaydayaw idi ngem cadagiti tallopulo, ngem saan a nacagteng cadagiti immuna a tallo
Ket ni David isu ti insaadna a pangolo ti guardiana.
Ni Asael a cabsat ni Joab isu idi ti maysa cadagiti tallopulo; ni Elhaanan nga anac a lalaki ni Dodo a taga Bet-lehem,
Ni Samma nga Harodi, ni Elica nga Harodi,
Ni Heles a Falti, ni Hira nga anac a lalaki ni Jecces a taga Tecoa,
Ni Abiezer nga Anatot, ni Mabonnai nga Husa,
Ni Selmo nga Ahofat, ni Majarai a Netofat,
Ni Helec nga anac a lalaki ni Baana a Netofat, ni Ittai nga anac a lalaki ni Ribai a taga Gabaa cadagiti annac ni Benjamin,
Ni Banaya a Paratonita, ni Hiddai a taga wawaig sadi Gaas,
Ni Abi-albon nga Arat, ni Azmavet a Barumita.
Ni Elihaba a Saalbon, dagiti annac a lallaki ni Jassen, ni Jonatan,
Ni Samma nga Arar, ni Ahiam nga anac a lalaki ni Sarar nga Arar,
Ni Eliflet nga anac a lalaki ni Asbai, nga anac ti Maacateo, ni Eliam nga anac a lalaki ni Ahitofel a Gilon,
Ni Hesrai a Carmelo, ni Foarai nga Arbi,
Ni Ygal nga anac a lalaki ni Natan a taga Soba, ni Bani a Gadi,
Ni Selec nga Ammon, ni Naharai a Beerot, nga agawawit cadagiti igam ni Joab nga anac a lalaki ni Sarvia,
Ni Ira a Itri, ni Gareb a Itri,
Ni Urias a Jetteo: isuda amin tallopuloda ket pito.
Ti pannacabilang dagiti tattao.
Ket ti pungtot ni Jehova simged manen a maibusor iti Israel, ket tinignayna ni David a maibusor cadacuada, a kinunana, Inca, bilangem ti Israel, ken ti Juda.
Ket ti ari kinunana ken ni Joab a capitan ti buyot, nga adda idi kencuana, Inca ita ditoy ken idiay cadagiti amin a caputotan ti Israel, manipud Dan inggana iti Beerseba, ket bilangem ti umili, tapno maammoac coma ti dagup ti umili.
Ket ni Joab kinunana iti ari, Ita ni Jehova a Diosmo nayonanna ti umili, iti mamingasut ngem ti adda a bilangda coma, ket dagiti mata ti apoc nga ari isu ti makitana coma: ngem apay aya a ti apoc nga ari agragsac itoy a banag?
Nupay casta ti sao ti ari pinarmecna ni Joab, ken dagiti capcapitan ti buyot
Ket ni Joab ken dagiti capcapitan ti buyot rimmuarda a naggapu iti saclang ti ari, tapno mapanda bilangen ti umili ti Israel.
Ket bimmallasiwda iti Jordan, ket nagpacarsoda idiay Aroer, iti abay a canawan ti ili nga adda iti tengnga ti lobong sadi Gad, ken agingga iti Jazer:
Sada dimteng iti Galaad, ken iti daga sadi Tatim-hodsi; ket napanda iti Danjaan, ken naglicmut agingga iti Sidon,
Ket dimanonda iti sarikedked ti Tiro, ken cadagiti isu-amin nga il-ili dagiti Heveo, ken dagiti Cananeo; ket rimmuarda iti abagatan ti Juda, idiay Beerseba.
Iti casta idi a napanda ditoy ken idiay iti isu-amin a daga, immayda iti Jerusalem iti calpasan ti siam a bulan ken duapulo nga aldaw.
Ket ni Joab intedna ti dagup ti bilang ti umili iti ari: ket idiay Israel adda idi walo gasut a ribu a tattao a mamaingel a nagtagicampilan; ket dagiti lallaki ti Juda adda idi lima gasut a ribu a lallaki.
Ket ti puso ni David nagsennaay iti calpasan nga isu pinabilangna ti umili
Ket ni David kinunana ken Jehova, Siac nacabasolac iti dackel unay iti daydiay nga inaramidco: ngem ita, O Jehova, agdawatac kenca, a pacawanem coma ti basol toy adipenmo; ta siac nagaramidac a simamaag unay.
Ket idinto a ni David bimmangon iti bigat, ti sao ni Jehova immay ken ni mammadto a Gad, a mammadto ni David, a kinunana,
Inca, ket saoem ken ni David, Castoy ti cuna ni Jehova, Tallo a banag ti igay-atco kenca: sica mangpilica iti maysa cadacuada, nga aramidec coma kenca.
Iti casta ni Gad immay ken ni David, ket imbagana ken kinunana kencuana, Umaydanto kenca iti dagam dagiti pito a tawen ti bisin
wenno italtalawamto iti tallo a bulan ti saclang dagiti cabusormo iti bayat nga isuda camcamatendaca
wenno addanto angol iti tallo nga aldaw iti dagam
Panunotem ita, ket kitaem no ania ti sungbat nga isublicto iti daydiay a nangibaon caniac.
Ket ni David kinunana ken ni Gad, Naladingitac iti napalalo: coma iti ima ni Jehova; ta dagiti caasina dadackelda; ket saanac coma a matnag iti ima ti tao.
Iti casta ni Jehova imbaonna ti maysa nga angol iti Israel nanipud iti bigat inggana met laeng iti tiempo a nadutocan; ket natayda cadagiti tattao nanipud Dan agingga met laeng iti Beerseba ti pitopulo ribu a tattao.
Ket idi a ti angel inyunnatna ti imana iti Jerusalem tapno isu dadaelenna, ni Jehova imbabawina ti dakes, ket kinunana iti angel a mangdadael iti umili, Umanayen; ita itukenmo ta imam
Ket ti angel ni Jehova adda idi iti denna ti pagtaltagan ni Arauna a Jebuseo.
Ket ni David nagsao idi ken Jehova idi a makitana ti angel a mangcabil idi iti umili, ket kinunana, Adtoy, nacabasolac, siac nagaramidac a sidadangcoc; ngem dagitoy a carnero ania ti inaramidda
Agdawatac kenca, a palubosam coma ta imam a maibusor coma caniac, ken maibusor iti balay ni amac.
Ni David mangbangon iti maysa nga altar idiay pagtaltagan ni Areuna.
Ket ni Gad immay ken ni David idi nga aldaw, ket kinunana kencuana, Sumang-atca, mangbangonca iti maysa nga altar ken ni Jehova idiay pagtaltagan ni Arauna a Jebuseo.
Ket ni David simmang-at a mayalubog iti panagsao ni Gad, a cas imbilin ni Jehova.
Ket kimmita ni Arauna, ket nakitana ti ari ken dagiti ad-adipenna nga umayda kencuana: ket ni Arauna rimmuar, ket incul-obna ti rupana iti daga iti sango ti ari.
Ket ni Arauna kinunana, Apayapay nga umay ti apoc nga ari iti adipenna
Ket ni David kinunana, Tapno gatangec kenca ti pagtaltagan, tapno mangbangonac kencuana iti maysa nga altar ken ni Jehova, tapno ti didigra maituken coma iti umili.
Ket ni Arauna kinunana ken ni David, Alaen coma ti apoc nga ari ket idatonna coma ti pagarupenna a naimbag: adtoy, dagiti vacvaca a maipaay iti daton a mapuuran, ken dagiti aruaten ti agbayo, ken dagiti sangsangol dagiti vacvaca maipaay a sungrod.
Isu-amin dagitoy, O ari, ni Arauna itedna iti ari
Ket ni Arauna kinunana iti ari, Ni Jehova a Diosmo awatennaca coma.
Ket ti ari kinunana ken ni Arauna, Saan; no di ket pudno a gatangec kenca iti maysa a pateg; diacto mangidaton ken Jehova a Diosco iti mapuuran a daton a diac ginatang
Iti casta ni David ginatangna ti pagtaltagan ken dagiti vacvaca iti lima pulo a siclo a pirac.
Ket ni David nangbangon sadiay iti maysa nga altar ken ni Jehova, ket nangidaton cadagiti mapuuran a datdaton ken datdaton ti cappia
Iti casta ni Jehova nacararagan a gapu iti daga, ket ti didigra naisardeng idi iti Israel.
I AR-ARI 
Ti kinalacay ni David
Ket ni ari David lacayen ken napacsuyanen cadagiti tawenna; ket isu binongonda cadagiti luplupot, ngem saan a pimmudot.
Gapuna a kinuna dagiti adipenna kencuana: Isapulan ti ari nga apoc iti maysa a balasang a virgen: ket isu agtacder coma iti sango ti ari, ken agservi kencuana, ket agidda iti saclotna, tapno ti ari nga apoc mapudutan.
Iti casta nagsapuda iti maysa a balasang a naimnas cadagiti amin a sacup ti Israel, ket nasaracanda ni Abisag a Sunamita, ket isu impanda iti ari.
Ket ti balasang naimnas unay idi; ket nagservi iti ari, ken nagannong kencuana; ngem isu saan a tinignay ti ari.
Idin ni Adonia nga anac ni Haguit intan-ocna ti bagina met laeng, a kinunana: Siac ti agari: ket nangisagana cadagiti luglugan, ken lallaki nga agcabayo, ken limapulo a lallaki nga agtaray iti sangoananna.
Ni Adonia panggepenna ti agari
Ket saan a pinaliday ni amana uray caano iti panagcunana: Apayapay nga inaramidmo ti casta
Ket nataer met unay a lalaki; ket nayanac a sumaganad ken ni Absalom.
Ket nakisao cada Joab nga anac a lalaki ni Sarvia, ken Abiatar a padi; ket idinto a sinurotda ni Adonia isu ti tinulonganda.
Ngem ni Sadoc a padi, ken ni Banaya nga anac a lalaki ni Joiada, ken ni Natan a mammadto, ken ni Semei, ken ni Reihi, ken dagiti mamaingel a lallaki nga adda idi ken David saanda a kimmanunong ken Adonia.
Ket ni Adonia nagparti cadagiti carcarnero ken vacvaca ken dagiti pinalucmeg iti denna ti bato ti Zohelet, nga adda iti denna ti En-rogel; ket inawisna amin dagiti cacabsatna nga annac a lallaki ti ari, ken amin dagiti lallaki ti Juda nga ad-adipen ti ari:
Ngem ni Natan a mammadto, ken ni Banaya, ken dagiti mamaingel a lallaki, ken ni Salomon a cabsatna, saanna ida nga inawis.
Idin ni Natan nakisao ken Bat-seba nga ina ni Salomon, a cunana, Dica aya nangngegan nga agari ni Adonia nga anac ni Haggit, ket ni David nga apotayo dina naammoan?
Ita ngarud umayca, dawatec kenca, a palubusannac a bagbagaanca, tapno mabalinmo nga ispalen ti biagmo met laeng ken ti biag ni anacmo a Salomon.
Inca ket sumrecca ken ari David, ket cunaem kencuana, O ari nga apoc, Dica aya sinapataan iti adipenmo, a kinunam, Pudno unay a ni Salomon nga anacmo agarinto iti calpasac, ket isu agtugawto iti tronoc
apayapay ngarud a ni Adonia agari?
Adtoy, iti bayat nga agsasaoca pay laeng idiay iti ari, siac met sumrecacto a sumaruno kenca, ket panecnecacto dagiti sasaom.
Ti panagdawat ni Bat-seba.
Ket ni Bat-seba napan simrec iti ari iti siled: ket ti ari lacayen unay idi; ket ni Abisag a Sunamita aganannong idi iti ari.
Ket ni Bat-seba nagrucnoy, ket nagrucbab iti ari
Ket ti ari kinunana, Ania ti cayatmo?
Ket isu kinunana kencuana, Apoc sica insapatam gapu ken Jehova a Diosmo iti adipenmo, a kinunam, Pudno unay a ni Salomon nga anacmo agarinto iti calpasac, ket isu agtugawto iti tronoc.
Ket ita, adtoy, ni Adonia agari; ket sica, O ari nga apoc, dica naammoan:
Ket isu nagparti cadagiti vacvaca ken cadagiti pinalucmeg ken carcarnero iti nawadwad, ket inawisna amin dagiti anac ti ari, ken ni Abiatar a padi, ken ni Joab a capitan ti buyot; ngem ni Salomon nga adipenmo dina inawis.
Ket sica, O ari nga apoc, dagiti matmata ti amin nga Israel sikikitada kenca, tapno ibagam cadacuada no siasino ti agtugawto iti trono ti ari nga apoc iti calpasanna.
No saan mapasamacto, no ti ari nga apoc makiturogton cadagiti ammana, a siac ken ni anacco a Salomon maibilangcamto a macadadael.
Ket, adtoy, iti bayat nga agsasao pay laeng iti ari, ni Natan a mammadto simrec.
Ket imbagada iti ari, a kinuna, Adtoy, ni Natan a mammadto
Ket idi nacastrec iti sango ti ari inrucnoyna met ti rupana iti baba iti sango ti ari.
Ket ni Natan kinunana, O ari nga apoc, kinunam aya, Ni Adonia agarinto iti calpasac, ket isu agtugawto iti tronoc?
Ta isu simmalog ita nga aldaw, ket nagparti cadagiti vacvaca ken dagiti pinalucmeg ken carcarnero iti nawadwad, ket inawisna amin dagiti anac ti ari, ken dagiti cacapitan ti buyot, ken ni Abiatar a padi; ket, adtoy, isuda mangmangan ken agiinumda iti sangona, ket cunada, Agbiag coma a manayon ni ari Adonia.
Ngem siac, siac nga adipenmo, ken ni Sadoc a padi, ken ni Banaya nga anac a lalaki ni Joiada, ken ni Salomon nga adipenmo, dinacami inawis.
Daytoy a banag naaramid aya gapu iti ari nga apoc, ket dica impakita cadagiti ad-adipenmo no siasino ti agtugaw iti trono ti ari nga apoc iti calpasanna?
Idin ni ari David simmungbat ket kinunana: Ayabam caniac ni Bat-seba
Ket isu simrec iti sango ti ari, ket nagtacder iti sango ti ari.
Ket ti ari nagsapata, ket kinunana, Cas ni Jehova sibibiag, isu a nanubbot ti cararuac iti amin a pacarigatan,
Pudno unay a cas insapatac kenca gapu ken Jehova a Dios ti Israel, a kinunac, Ni Salomon nga anacmo agarinto a di bumurong iti calpasac, ket isu agtugawto iti tronoc iti saadco; pudno unay a casta ti aramidecto ita nga aldaw.
Idin ni Bat-seba inrucnoyna ti rupana iti baba, ket nagrucbab iti ari, ket kinunana, Agbiag coma ni ari David nga apoc iti agnanayon.
Ket ni ari David kinunana, Ayabanyo caniac ni Sadoc a padi, ken ni Natan a mammadto, ken ni Banaya nga anac a lalaki ni Joiada
Ket isuda simrecda iti sango ti ari.
Ket ti ari kinunana cadacuada: Icuyogyo cadacayo dagiti ad-adipen ti apoyo, ket pasacayenyo ni Salomon nga anacco iti mulo a cucuac, ket isu isalogyo sadi Gihon:
Ket isu ti pulotan coma sadiay ni Sadoc a padi ken ni Natan a mammadto nga agari iti Israel; ket pagunienyo ti tangguyob, ket cunayo, Agbiag coma a manayon ni ari Salomon.
Calpasanna sumang-atcayto iti licudanna, ket umayto ket agtugawto iti tronoc; ket agarinto iti saadco; ta isu ti dinutocco a pangolo iti Israel ken iti Juda.
Ket ni Banaya nga anac ni Joiada simmungbat iti ari, ket kinunana, Sapay coma: ni Jehova a Dios ti ari nga apoc, cunaenna coma ti casta met.
No casano ti caadda idi ni Jehova iti ari nga apoc, casta met coma ti caaddana ken Salomon, ket aramidenna coma ti tronona a dacdackel ngem iti trono ti apoc nga ari David.
Iti casta ni Sadoc a padi, ken ni Natan a mammadto, ken ni Banaya nga anac ni Joiada, ken dagiti Cereteos ken dagiti Peleteos, simmalogda, ket pinasacayda ni Salomon iti mulo ni ari David, ket isu impanda sadi Gijon.
Ket ni Sadoc a padi nangala iti sangasara a lana iti Tabernaculo, ket pinulotanna ni Salomon
Ket isuda pinagunida ti tangguyob; ket amin dagiti tattao kinunada, Agbiag coma a manayon ni ari Salomon.
Ket amin dagiti tattao simmang-atda iti licudanna, ket dagiti tattao nagpagunida cadagiti flauta, ken nagragragsacda iti dackel a ragsac, iti casta ti daga nagrengngat gapu iti unida.
Ket ni Adonia ken amin dagiti naawis nga adda kencuana nangngegda idi a lepleppasda a nangan
Ket idi nangngeg ni Joab ti aweng ti tangguyob, kinunana: Ania ti gapuna nga adda daytoy nga aweng ti ili nga agariwawa?
Iti bayat nga agsasao pay laeng, adtoy, ni Jonatan nga anac ni Abiatar a padi dimteng: ket ni Adonia kinunana, Sumrecca; ta lalakica a maicari, ket mangyegca cadagiti naimbag a damdamag.
Ket ni Jonatan simmungbat ket kinunana ken Adonia, Pudno unay a ni ari David nga apotayo pinagarina ni Salomon:
Ket ti ari imbaonna a caduana ni Sadoc a padi, ken ni Natan a mammadto, ken ni Banaya nga anac ni Joiada, ken dagiti Cereteos ken dagiti Paleteos; ket isu ti pinasacayda iti mulo ti ari;
Ket ni Sadoc a padi ken ni Natan a mammadto isu pinulotanda nga ari; idiay Gihon ket manipud sadiay simmang-atda a siraragsac, iti casta a ti ili nagcallangugan
Daytoy ti aweng a nangngegyo.
Ket ni Salomon met agtugtugaw iti trono ti pagarian.
Ket maysa pay dagiti adipen ti ari immayda tapno bendicionanda ni ari David nga apotayo, a kinunada, Ti Diosmo aramidenna coma ti nagan ni Salomon a naimimbag ngem iti naganmo, ken aramidenna coma ti tronona a dacdackel ngem iti tronom: ket ti ari nagrucob iti pagiddaan.
Ket castoy met ti kinuna ti ari, Madaydayaw coma ni Jehova a Dios ti Israel, isu a nangted ti maysa nga agtugaw iti tronoc ita nga aldaw, nga isu ti makita dagiti matac met laeng.
Ket amin dagiti inawis ni Adonia nagkigtotda, ket timmacderda, ket napan ti tunggal lalaki iti dalanna.
Ket ni Adonia nagbuteng gapu ken Salomon; ket timmacder, ket napan, ket kimpet cadagiti sarsara ti altar.
Ket naibaga ken Salomon, a nacuna, Adtoy, ni Adonia sibubuteng ken ari Salomon; ta adtoy, isu kimpet cadagiti sarsara ti altar, a cunana, Isapata coma caniac ni ari Salomon nga umuna a dinanto papatayen ti adipenna iti campilan.
Ket ni Salomon kinunana, No isu agparangto a maicari a lalaki, awanto ti matnag a maysa a boocna iti daga; ngem no masaracan ti kinadakes kencuana, matayto.
Iti casta ni ari Salomon nagbaon, ket isu inyulogda manipud iti altar
Ket isu napan ket nagrucbab ken ari Salomon; ket ni Salomon kinunana kencuana, Inca iti balaymo.
Ti panangbilin ni David ken ni Salomon
Ngem dagiti aldaw nga ipapatay ni David immasidegdan ket incumitna ken Salomon nga anacna, a kinunana,
Siac agturturungacon iti dalanen ti isu-amin a daga: bumilegca ngarud, ket aglalakica;
Ket aluadam ti incumit ni Jehova a Diosmo, a magnaca cadagiti daldalanna, a salimetmetam dagiti al-alagadenna ken dagiti bilbilinna, ken dagiti linlintegna, ken dagiti pammanecnecna, a mayannurot iti adda a naisurat iti linteg ni Moises, tapno rumangayca iti amin nga aramidem, ken uray sadino a pagsublisubliam;
Tapno ni Jehova pasingkedanna coma ti saona a sinaona a maipanggep caniac, a kinunana, No dagiti annacmo aluadanda ti dalanda, a magnada iti sangoc iti kinapudno a buyogen ti amin a pusoda ken buyogen ti amin a cararuada, dicanto macurangan (kinunana) iti maysa a lalaki iti trono ti Israel.
Maysa pay sica ammom met ti inaramid caniac ni Joab nga anac ni Sarvia, ti inaramidna met laeng cadagiti dua a cacapitan dagiti buybuyot ti Israel, ni Abner nga anac ni Ner, ken ni Amasa nga anac ni Jeter, isuda a pinatayna, ket nangibuyat ti dara ti pannakigubat iti bayat ti kinatalna, ket nangicabil ti dara ti pannakigubat iti barikes nga adda idi cadagiti lomona, ken cadagiti zapatos nga adda idi cadagiti sacana.
Aramidem ngarud ti mayannurot iti kinasiribmo, ket dica ipalubos a ti ubanan nga olona bumaba a sitatalna iti Tanem.
Ngem ipakitam ti caasi cadagiti annac ni Barzillai a Galaadita, ket maibilangda coma cadagiti mangan iti lamesaanmo; ta iti castoy immasidegda caniac idi itartarayac ni Absalom a cabsatmo.
Ket, adtoy, adda kenca ni Semei nga anac ni Gera a Benjamita, a taga Behurim, isu a nangilunod caniac iti nacaro a panangilunod idi aldaw a napanac sadi Mahanaim; ngem isu simmalog a simmabet caniac idiay Jordan, ket sinapataac kencuana gapu ken Jehova, a kinunac, Saancanto a papapatay iti campilan.
Ita nupay casta isu dica ibilang nga awanan biddut, ta lalakica a masirib; ket ammomto ti rebbengmo nga aramiden kencuana, ket pagbabaemto ngarud ti ubanan nga olona a sidadara iti tanem.
Ipapatay ni David.
Ket ni David nakiturog cadagiti ammana, ket naitabon iti ili ni David.
Ket dagiti aldaw a panagari ni David iti Israel uppat a puloda a tawen: idiay Hebron nagari iti pito a tawen, ket idiay Jerusalem nagari iti tallo pulo ket tallo a tawen.
Ket ni Salomon nagtugaw iti trono ni David nga amana; ket ti pagarianna napasingkedan unay.
Ni Adonia cayatna nga asawaen ni Abisag
Idin ni Adonia nga anac ni Haggit napan ken Bat-seba nga ina ni Salomon: 
Ket ni Bat-seba kinunana kencuana, Immayca a sicacappia
Ket isu kinunana, Sicacappia.
Isu kinunana pay, Adda maysa a banag nga ibagac kenca: 
Ket ni Bat-seba kinunana, Ibagam.
Ket isu kinunana: Sica ammom a ti pagarian cucuac idi, ket ti amin nga Israel intaliawda ti rupada caniac, tapno agariac coma: nupay casta ti pagarian naisubli, ket nagbalin a cucua ni cabsatco; ta isu cucuana idi gapu ken Jehova.
Ket ita kiddawec kenca ti maysa a dawat; dinac paiden
Ket isu kinunana kencuana, Ibagam.
Ket isu kinunana, Dawatec kenca, Agsaoca, ken Salomon nga ari (ta isu dinacanto paiden), nga itedna caniac ni Abisag a Sunamita nga asawaec.
Ket ni Bat-seba kinunana, Naimbag; isaocanto iti ari.
Ni Bat-seba ngarud napan ken ari Salomon, a makisao kencuana a maipanggep ken Adonia
Ket ti ari timmacder a simmabet kencuana, ket nagrucnoy kencuana, ken nagtugaw iti tronona, ket nagpaicabil iti maysa a trono a pagtugawan ti ina ti ari; ket ni Bat-seba nagtugaw iti macanawan nga imana.
Idin isu kinunana, Siac kiddawec kenca ti maysa a bassit a dawat; dinac paiden
Ket ti ari kinunana kencuana, Agdawatca, inac; ta dicanto paiden.
Ket isu kinunana, Itedmo coma ni Abisag a Sunamita ken Adonia a cabsatmon a lalaki ta asawaenna.
Ket ni ari Salomon simmungbat ket kinunana ken inana, Ket ania a panggep ti pangkiddawam ken Abisag a Sunamita a maipaay ken Adonia
Kiddawem met a maipaay kencuana ti pagarian; ta isu ti inauna a cabsatco a lalaki; wen, maipaay kencuana, ken maipaay ken Abiatar a padi, ken maipaay ken Joab nga anac ni Sarvia.
Idin ni ari Salomon sinapataanna gapu ken Jehova, a cunana, Castoy coma ti aramiden caniac ti Dios, ken adadda pay, no ni Adonia dina kinuna daytoy a sao a maibusor iti biagna met laeng.
Ita ngarud cas ni Jehova, sibibiag isu a nangisaad caniac ken nangipatugaw iti trono ni David nga amac, ken isu a namagbalin caniac a maysa a balay, a cas incarina, di bumurong a ni Adonia mapapatayto ita nga aldaw.
Ket ni ari Salomon nagbaon iti pannacaaramat ni Banaya nga anac ni Joiada; ket isu dinuclosna ni Adonias, iti casta isu natay.
Ket ti ari kinunana ken Abiatar a padi: Inca sadi Anatot, cadagiti bucudmo a talon; ta maicarica a matay: ngem iti daytoy a tiempo dicanto papatayen, ta inawitmo ti lacasa ni Apo Jehova iti sango ni David nga amac ken agsipud ta naparigatca iti amin a nacarigatan ni amac.
Iti casta ni Salomon iniccatna ni Abiatar iti kinapadi ken Jehova, tapno isu matungpalna ti sao ni Jehova nga isu insaona a maipanggep iti balay ni Eli sadi Silo.
Ket dagiti damdamag dimtengda ken Joab; ta ni Joab simmurot idi ken Adonia nupay saan a simmurot idi ken Absalom
Ket ni Joab nagtaray a napan iti Tabernaculo ni Jehova, ket kimpet cadagiti sarsara ti altar.
Ket naibaga ken ari Salomon: Ni Joab nagtaray a napan iti Tabernaculo ni Jehova, ket, adtoy, adda iti abay ti altar
Idin ni Salomon imbaonna ni Banaya nga anac ni Joiada, a cunana, Inca, isu duclusem.
Ket ni Banaya immay iti Tabernaculo ni Jehova, ket kinunana kencuana, Castoy ti cuna ti ari: Rumuarca ditoy
Ket isu simmungbat, Saan; ngem matayacto ditoy
Ket ni Banaya impanna pay iti ari ti sungbat, a cunana, Castoy ti kinuna ni Joab, ket castoy ti insungbatna caniac.
Ket ti ari kinunana kencuana, Aramidem ti cas kinunana, ket isu duclusem, ket itabonmo; tapno mairuarmo ti dara, isu a ni Joab imbuyatna nga awan gapuna, caniac ken iti balay ni amac.
Ket ni Jehova pasubliennanto ti darana iti olona met laeng, ta dinuclosna ti dua a lallaki a nasingsingpet ken naimimbag ngem isu, ket pinatayna ida iti campilan, ket ni amac a David isu ti dina naammoan, nga ammoen, ni Abner nga anac ni Ner, a capitan ti buyot ti Israel, ken ni Amasa nga anac ni Jeter, a capitan ti buyot ti Juda.
Iti casta agsublinto coma ti darada iti olo ni Joab, ken iti olo ti caputotanna iti agnanayon: ngem ken David, ken iti caputotanna, ken iti balayna, ken iti tronona, addanto coma talna nga agnanayon nga aggapu ken Jehova.
Idin ni Banaya nga anac ni Joiada simmang-at, ket dinuclosna, ket isu pinatayna; ket isu naitabon iti balayna met laeng iti let-ang.
Ket ti ari incabilna ni Banaya nga anac ni Joiada a casunona iti buyot; ket ni Sadoc a padi insaad ti ari, a casuno ni Abiatar.
Ket ti ari nagbaon ket pinaayabanna ni Semei, ket kinunana kencuana, Mamutarca iti maipaay kenca ti maysa a balay ditoy Jerusalem, ket agnaedca idiay, ket dica rumuar sadiay a mapan iti uray sadino a disso.
Ta iti aldaw nga iruruarmo, ket ballasiwem ti waig a Cedron, ammoem a pudno a sica mataycanto a di-bumurong: ti daram addanto ita olom met laeng.
Ket ni Semei kinunana iti ari, Ti sao naimbag: ti cas kinuna ti ari nga apoc, castanto ti aramiden ti adipenmo
Ket ni Semei nagnaed sadi Jerusalem iti adu nga aldaw.
Ket naaramid iti calpasan ti tallo a tawen, a dua nga ad-adipen ni Semei nagtalawda a napan ken Aquis nga anac a lalaki ni Maaca, nga ari ti Gat
Ket imbagada ken Semei, a kinuna, Adtoy, dagiti ad-adipenmo addada sadi Gat.
Ket ni Semei timmacder ket sinillaanna ti asnona, ket napan sadi Gat ken Aquis, nga agsapul cadagiti ad-adipenna; ket nagawid ni Semei, ket incuyogna dagiti ad-adipenna manipud Gat.
Ket naibaga ken Salomon a ni Semei napan sadi Gat manipud Jerusalem, ket sa nagsubli.
Ket ti ari nagbaon ket pinaayabanna ni Semei, ket kinunana kencuana, Diac aya sinapataan kenca gapu ken Jehova, ken impaduyacyac kenca, a cunac, Ammoem a pudno nga iti aldaw nga iruruarmo, ket magnaca iti ruar iti uray sadino, sica di bumurong a mataycanto
Ket sica kinunam caniac, 
Ti sao a nangngegco naimbag.
Apayapay ngarud a dica tinungpal ti sapata ken Jehova, ken ti bilin nga incumitco kenca?
Ti ari kinunana pay ken Semei, Sica ammom amin a kinadakes isu nga ammo a naimbag ta pusom, isu nga inaramidmo ken David nga amac: ni Jehova ngarud pagsublienna coma ti kinadakesmo ita olom met laeng.
Ngem ni ari Salomon nagasatto, ket ti trono ni David mapasingkedanto iti sango ni Jehova iti agnanayon.
Iti casta ti ari binilinna ni Banaya nga anac ni Joiada; ket isu rimmuar, ket isu ti dinuclosna, ket iti casta natay
Ket ti pagarian napasingkedan iti ima ni Salomon.
Ti panagcasar ni Salomon.
Ket ni Salomon nakicabagian ken Faraon nga ari ti Egipto; ket innalana nga asawa ti anac ni Faraon, ket isu ti incuyogna iti ili ni David idi a nalpasnan a pinutar ti bucodna a balay, ken ti balay ni Jehova, ken ti bacud ti Jerusalem iti agliclicmut.
Isuna laeng a dagiti tattao nagidatonda cadagiti nangato a disdisso, ta awan ti balay a naputar iti nagan ni Jehova agingga cadagita nga aldaw.
Ket ni Salomon inayatna ni Jehova a nagnagna cadagiti al-alagaden ni David nga amana: isuna laeng nga isu nagidaton ken nagpuur ti incienso cadagiti nangato a disdisso.
Ket ti ari napan sadi Gabaon a mangidaton sadiay; ta daydiay isu ti cangronaan a nangato a disso: sangaribu a datdaton a napuuran ti indatag ni Salomon iti rabaw daydiay nga altar.
Idiay Gabaon ni Jehova nagparang ken Salomon iti maysa a tagtagainep iti rabii; ket ti Dios kinunana, Kiddawem ti itedconto kenca.
Ket ni Salomon kinunana, Sica impakitam ken adipenmo a David nga amac ti dackel a kinaimbag, a mayalubog iti pannagnana iti sangom iti kinapudno, ken iti kinalinteg, ken iti kinasingpet ti puso a kimmuyog kenca; ket inicutam a maipaay kencuana daytoy dackel a kinaimbag, ta isu ti iniccam iti maysa nga anac nga agtugaw iti tronona, a cas ita nga aldaw.
Ket ita, O Jehova a Diosco, sica inaramidmo ti adipenmo iti saad ni David nga amac; ket maysaac nga ubing laeng; diac ammo no casano ti iruruar wenno iseserrec.
Ket ti adipenmo adda iti tengnga ti ilim a pinilim, a maysa nga ili a dackel, nga isu ti saan a mabilangen ken mapocpoc agsipud iti kinaruay.
Iccam ngarud ti adipenmo iti maysa a mannacaawat a puso nga agocom iti ilim, tapno mabalinco nga ilasin ti naimbag ken ti dakes; ta siasino ti macabalin ita nga aldaw nga agocom iti daytoy dackel nga ilim?
Ket ti bitla inayat ti Apo, ta ni Salomon kiniddawna daytoy a banag.
Ket ti Dios kinunana kencuana, Agsipud ta kiniddawmo daytoy a banag, ket dica dinawat a maipaay kenca met laeng ti atiddug a biag, ken dica dinawat a maipaay kenca met laeng dagiti sanicua, ken dica dinawat ti biag dagiti cabusormo, no di ket dinawatmo a maipaay kenca met laeng ti pannacaawat tapno mailasinmo ti kinalinteg;
Adtoy, siac inaramidco ti cas ti saom: adtoy iniccanca iti maysa a masirib ken mannacaawat a puso; iti casta nga awan pay ti cas kenca nga immuna ngem sica, uray iti calpasam awan tumacderto a capadam.
Ken iniccanca pay ti dica kiniddaw, ti sanicua ken dayaw nga agpadpada, iti casta nga awanto cadagiti ari ti cas kenca, cadagiti amin nga aldawmo.
Ket no magnacanto cadagiti daldalanco, a salimetmetam dagiti linlintegco ken dagiti bilbilinco, a cas pannagna idi ni David nga amam, iti casta paatiddugecto dagiti aldawmo.
Ket ni Salomon nagriing; ket adtoy, isu ti maysa a tagtagainep: ket isu nagsubli sadi Jerusalem, ket nagtacder iti sango ti lacasa ti tulag ni Jehova, ket nangidatag cadagiti datdaton a mapuuran, ken nangirucbab cadagiti datdaton ti cappia, ket nangaramid ti maysa a rambac cadagiti amin nga ad-adipenna.
Idi idiay napan ti dua a babai a balangcantis iti ari, ket nagtacderda iti sangona.
Ket ti maysa a babai kinunana, O, apoc, siac ken daytoy a babai agnaedcami iti maysa a balay; ket isu caduac idi iti balay idi a nangipasngayac iti maysa nga anac.
Ket napasamac iti maicatlo nga aldaw iti calpasan ti panagpasngayco, daytoy a babai nagpasngay met; ket dacami agcaduacami; awan ti sabali iti balay, malacsid cadacami a dua iti balay.
Ket ti anac daytoy a babai natay iti rabii, ta isu ti naaddaganna.
Ket isu bimmangon iti tengnga ti rabii, ket innalana ti anacco a lalaki iti dennac, iti bayat a matmaturog ti adipenmo, ket isu ti impaiddana iti saclotna ket impaiddana ti anacna a natay iti saclotco.
Ket idi bimmangonac iti agsapa tapno pasusoec ti anacco, adtoy, natayen; ngem idi namingmingacon iti bigat, adtoy, saan nga isu idi ti anacco nga impasngayco.
Ket ti maysa a babai kinunana, Saan; no di ket ti anacco ti nabiag, ket ti natay isu ti anacmo
Ket daytoy kinunana, Saan; no di ket ti natay isu ti anacmo, ket ti nabiag isu ti anacco. 
Castoy ti panagsaoda iti sango ti ari.
Idin kinuna ti ari. Ti maysa cunana, Daytoy nabiag isu ti anacco, ket ti anacmo isu ti natay: ket ti sabali cunana, Saan; no di ket ti anacmo isu ti natay, ket ti anacco isu ti nabiag.
Ket kinuna ti ari, Yalaandac iti maysa a campilan: 
Ket nangipanda iti maysa a campilan iti sango ti ari.
Ket kinuna ti ari, Gudduaem ti ubing a nabiag, ket itedmo ti gudua iti maysa, ket ti gudua iti sabali.
Idin nagsao ti babai nga akin-anac idi ubing a nabiag iti ari, ta ti pusona naibuyog iti anacna, ket isu kinunana, O apoc, itedmo kencuana ti nabiag nga ubing, iti uray casano dica patayen
Ngem ti sabali kinunana, Saanto nga agpaay caniac wenno kenca; isu gudduaem.
Idin ti ari simmungbat ket kinunana, Itedyo kencuana ti nabiag nga ubing, ket uray casano dica papatayen: isu ti inana.
Ket ti amin nga Israel nangngegna ti maipapan iti panangocom nga inkeddeng ti ari; ket isuda nagbutnganda ti ari: ta isuda nakitada ti sirib ti Dios nga adda kencuana, nga agaramid iti kinajusticia.
Ket ni ari Salomon isu ti ari ti amin nga Israel.
Ket dagitoy isuda dagiti pangpangoloen nga adda kencuana idi: ni Azarias nga anac ni Sadoc a padi;
Ni Elioref ken ni Ahia nga annac ni Sisa nga escriba; ni Josafat nga anac ni Ahilud a registrador;
Ken ni Banaya nga anac ni Joiada nga agpangolo idi ti buyot; ken ni Sadoc ken ni Abiatar isuda dagiti papadi;
Ken ni Azarias nga anac ni Natan isu ti agpangolo cadagiti agturturay; ken ni Zabud nga anac ni Natan isu ti cangronaan a ministro, ken pagayam ti ari;
Ken ni Ahisar isu idi ti mayordomo; ken ni Adoniram nga anac ni Abda isu idi ti pangolo dagiti tattao nga agtrabajo iti nadagsen.
Ket ni Salomon adda sangapulo ket dua a pagaywanenna iti amin nga Israel, nga isuda ti mangtaraon iti ari ken iti sangacabbalayanna: ti tunggal lalaki rebbengna ti mangtaraon a macabulan iti macatawen.
Ket dagitoy dagiti nagnaganda: Ni Benhur, iti caturodan ti Efraim;
Ni Ben-decar, idiay Maccas, ken idiay Saalbim, ken idiay Bet-semes, ken idiay Elon-bet-hanan;
Ni Ben-hesed, idiay Arubot; (kencuana maibiang ti Soco, ken amin a daga ti Efet);
Ni Ben-abinadab, iti amin a tapaw ti Dor (adda kencuana ni Thafat nga asawana nga anac a babai ni Salomon);
Ni Baana nga anac ni Ahilud, idiay Taanac ken Megiddo, ken iti amin a Betsan isu nga adda iti denna ti Zaretan, iti baba ti Jezreel, manipud Bet-san agingga iti Abelmehola, agingga iti labes ti Jocmeam;
Ni Ben-geber, idiay Ramot-galaad (kencuana maibiang dagiti ili ni Jair nga anac a lalaki ni Manases, isu nga addada sadi Galaad; kencuana met maibiang ti sacup ti Argob, isu nga adda idiay Basan, innem a pulo a dadackel nga il-ili nga adda bacbacudda ken balbalunetda a gambang);
Ni Abinadab nga anac ni Addo, idiay Mahanaim;
Ni Ahimaas iti Neftali (isu innalana met ni Basemat nga asawana nga anac a babai ni Salomon);
Ni Baana nga anac ni Husai iti Aser ken idiay Alot;
Ni Josafat nga anac ni Farua iti Isacar;
Ni Semei nga anac ni Ela, iti Benjamin;
Ni Geber nga anac ni Uri iti daga ti Galaad, a daga da Sehon nga ari dagiti Amorreo ken Og nga ari ti Basan ken isu idi ti maymaysa nga agturay nga adda idiay a daga.
Ket ti Juda ken ti Israel aduda a cas cadagiti darat nga adda iti igid ti baybay iti kinaruay, a mangmanganda, ken agiinumda ken agragragsacda.
Ket ni Salomon nagturayanna amin dagiti pagpagarian manipud iti carayan agingga iti daga dagiti Filisteos, ken agingga iti beddeng ti Egipto: isuda agipanda ti buis, ken nagservida ken Salomon cadagiti amin nga aldaw ti panagbiagda.
Ket ti taraon ni Salomon iti maysa nga aldaw tallopulo a casucat a namayecmec nga harina, ken innem a pulo a casucat a bel-laay,
Sangapulo a nalucmeg a vacvaca, ken duapulo a vacvaca, nga aggapu iti pagaraban, ken sangagasut a carcarnero, sabali laeng dagiti ug-ugsa, ken gasgacela, ken corcorzo, ken dagiti pinalucmeg a tumatayab.
Ta isu adda turayna iti amin a sacup iti daytoy a bangir ti carayan, manipud Tafsa agingga iti Gaza met laeng, cadagiti amin nga ari iti daytoy a bangir ti carayan: ket isu adda idi talnana iti amin a sikigan nga agliclicmut kencuana.
Ket ti Juda ken ti Israel agnaedda a sitatalged, ti tunggal maysa iti siroc ti uvasna ken iti siroc ti higosna manipud Dan agingga iti Beerseba, cadagiti amin nga aldaw ni Salomon.
Ket ni Salomon adda uppat a pulo a ribu a cabcabayona cadagiti caballeriza a maipaay cadagiti lugluganna, ken sangapulo ket dua a ribu a lallaki nga agcabayo.
Ket dagidiay nga agtuturay a mangtaraon ken ari Salomon, ken cadagiti amin a mapan iti lamesaan ni ari Salomon, tunggal lalaki iti bulanna; saanda a binaybay-an nga agcurang ti aniaman.
Cebada pay ken garami a maipaay cadagiti cabcabayo ken cadagiti cabcabayo a nasiglat ipanda iti disso a yan dagiti agtuturay tunggal lalaki a mayannurot iti pannacacumitna.
Ket ti Dios iniccanna ni Salomon iti kinasirib ken pannacaawat a casta unay, ken kinalawa ti puso, a cas iti darat met laeng nga adda iti igid ti baybay.
Ket ti kinasirib ni Salomon gundawayanna ti kinasirib ti amin nga annac a taga daya, ken ti amin a kinasirib ti Egipto.
Ta isu nasirsirib ngem dagiti amin a tattao: a nangnangrona ngem ni Etan nga Ezrahita, ken ni Eman, ken ni Calcol, ken ni Darda, nga annac ni Mahol: ket ti dayawna adda a naisacnap cadagiti amin a nasnacion nga agliclicmut.
Ket isu nangisao cadagiti tallo ribu a proverbios, ket dagiti cancancionna sangaribuda ket lima.
Nagsao met ti maipanggep cadagiti caycayo, manipud iti cantingen nga adda iti Libano agingga iti hisopo nga agtubtubo iti bacud: nagsao met ti maipanggep cadagiti animal ken cadagiti tumatayab, ken cadagiti agay-ayam, ken cadagiti ican.
Ket dagiti naggapu cadagiti amin nga ili immayda nga agdengngeg iti kinasirib ni Salomon nanipud cadagiti amin nga ar-ari ti daga, isuda a nacangngeg ti maipapan ti kinasiribna.
Ket ni Hiram nga ari ti Tiro imbaonna dagiti ad-adipenna ken Salomon; ta isu nangngeganna nga isu ti pinulotanda nga ari iti saad ni amana: ta ni Hiram managayat a cancanayon ken David.
Ket ni Salomon nagbaon ken Hiram, a kinunana,
Sica ammom no casano a ni David nga amac saanna a nabalin a binangon ti maysa a balay a maipaay iti nagan ni Jehova a Diosna gapu cadagiti gubat nga adda kencuana iti amin a sikigan, inggana iti panangicabil ni Jehova cadacuada iti baba dagiti dapan dagiti sacsacana.
Ngem ita ni Jehova a Diosco iniccannac iti talna iti amin a sikigan; awan cabusor, ken dakes a mapasamac.
Ket, adtoy, siac panggepec ti mangbangon iti maysa a balay a maipaay iti nagan ni Jehova a Diosco, a cas ni Jehova insaona ken David nga amac, a kinunana, Ti anacmo, isu a pagtugawecto ti tronom iti saadmo, isu bangonennanto ti balay a maipaay iti naganco.
Ita ngarud ibilinmo nga ipucanandac cadagiti cantingen ti Libano; ket dagiti ad-adipenco caduadanto dagiti ad-adipenmo; ket itedconto kenca ti tangdan dagiti ad-adipenmo a cas iti amin nga ibagamto: ta sica ammom nga awan cadacami ti macaammo nga agpucan cadagiti caycayo a cas cadagiti Sidonio.
Ket napasamac, idi a nangngeg ni Hiram dagiti sasao ni Salomon, nga isu nagragsac iti casta unay, ket kinunana, Bendito coma ni Jehova iti daytoy nga aldaw, isu a nangted ken David iti maysa a masirib nga anac iti daytoy nagdackelan nga umili.
Ket ni Hiram nagbaon ken Salomon, a kinunana, Siac nangngegco ti pinaibagam caniac: siac aramidecto amin a tarigagayam a maipanggep iti cayo a cantingen, ken maipanggep iti cayo a parwa.
Dagiti ad-adipenco isalugdanto ida nga igapu iti Libano agingga iti baybay; ket parakitconto ida nga aglasat iti taaw agingga iti disso a tudingamto caniac, ket paiwaracto ida sadiay; ket sica awatemto ida; ket sica aramidemto ti tarigagayac, iti panangtedmo ti taraon a maipaay iti balayco.
Iti casta ni Hiram nagited ken Salomon ti cayo a cantingen ken cayo a parwa a mayannurot iti amin a calicagumna.
Ket ni Salomon nangted ken Hiram iti duapulo a ribu a casucat a trigo a taraon ti balayna, ken duapulo a casucat ti napulpulos a lana.
Daytoy inted ni Salomon ken Hiram iti tinawen.
Ket ni Jehova iniccanna ni Salomon iti kinasirib, a cas incarina kencuana; ket adda idi cappia cada Hiram ken Salomon; ket isuda a dua nagnomoda.
Ket ni ari Salomon pinolongna ti nagtaud iti amin nga Israel; ket dagiti napolong tallupoloda a ribu a lallaki.
Ket isu imbaonna ida sadi Libano, a sangapulo ribu iti binulan nga agsusublat; macabulan nga addada sadi Libano, ket dua a bulbulan iti balay: ket ni Adoniram isu idi ti pangolo dagiti lallaki nga agtrabajo iti nadagsen.
Ket ni Salomon addaan idi iti pitopulo a ribu nga agbunbunag iti awiten, ken walopulo a ribu nga agtagtaga idiay banbantay;
Malacsid dagiti pangoloen a pagturayen ni Salomon nga agaywan iti trabajo, adda tallo a ribu ket tallogasut, nga isuda nga agturay cadagiti tattao nga agaramid iti trabajo.
Ket ti ari nagbilin, ket isuda nagtagada cadagiti batbato a dadackel, batbato a napateg, tapno maisaad ti puon ti balay cadagiti batbato a tinagaan.
Ket dagiti managputar ni Salomon ken dagiti managputar ni Hiram ken dagiti Gibleo isuda dagiti nangtaga cadacuada, ken insaganada ti cayo ken dagiti batbato a pangbangon ti balay.
Ti panangbangon ti templo.
Ket naaramid iti maicapat a gasut ket walopulo a tawen iti calpasan ti ipapanaw dagiti annac ti Israel iti daga nga Egipto, iti maicapat a tawen iti panagari ni Salomon iti Israel, iti bulan a Zif, nga isu ti maicadua a bulan, nga isu inrugina a pinutar ti balay ni Jehova.
Ket ti balay, a pinutar ni ari Salomon a maipaay ken Jehova, ti caatiddogna innem a pulo a sico, ket ti caacabana duapulo a sico, ket ti catayagna tallopulo a sico.
Ket ti balcon iti sango ti templo ti balay, duapulo a sico ti caatiddogna a cas iti caacaba ti balay; ket sangapulo a sico ti caacabana iti sango ti balay.
Ket inyaramidanna ti balay cadagiti tawtawa a rinejasan.
Ket iti sidiran ti diding ti balay isu namutar cadagiti tinagtagunda a cadsaaran iti agliclicmut, iti sidiran ti diding ti balay iti agliclicmut, iti templo ken iti oraculo nga agpadpada; ket isu nagaramid cadagiti sagumbi nga agliclicmut.
Ti cadsaaran nga akinbaba lima a sico ti caacaba, ket ti nagtengnga innem a sico ti caacaba, ket ti maicatlo pito a sico ti caacaba; ta iti akinruar isu nagaramid cadagiti tucad iti diding ti balay iti agliclicmut, tapno dagiti delleg saanda a maicongcong cadagiti diding ti balay.
Ket ti balay, idi a maputputar, naputar cadagiti batbato a naisaganada idiay pagalaan, ket awan ti uray martillo uray wasay uray ania nga aruaten a landoc a nangngeg iti balay, iti bayat ti pannacaputputarna.
Ti ruangan a maipaay cadagiti sagumbi a nagtengnga adda iti macanawan a sikigan ti balay: ket isuda umulida idi iti agdan a nagcusicos agingga iti nagtengnga a cadsaaran, ket manipud iti nagtengnga agingga iti maicatlo.
Iti casta pinutarna ti balay, ket lineppasna; ket inatepanna ti balay cadagiti bosoran ken tabtabla a cantingen.
Ket isu namutar cadagiti cadsaaran a naisidiran iti amin a balay, a tumunggal maysa lima a sico ti catayagna; ket isuda naicamangda iti balay iti pannacaaramat dagiti bosoran a cantingen.
Ti tulag ni Jehova.
Ket ti sao ni Jehova immay ken Salomon, a kinunana,
Maipanggep itoy a balay a bangbangonem, no magnacanto cadagiti ipaalagadco, ket aramidem dagiti linlintegco, ket salimetmetam amin dagiti bilbilinco a magnaca cadacuada; iti casta pasingkedacto ti saoc kenca, isu a sinaoc ken David nga amam.
Ket agnaedacto cadagiti annac ti Israel, ket diacto baybay-an ti ilic nga Israel.
Iti casta ni Salomon pinutarna ti balay, ken lineppasna.
Ket isu pinutarna dagiti diding iti uneg ti balay cadagiti tabla a cantingen: manipud iti cadsaaran ti balay agingga cadagiti diding iti pagatepan, isu inaccubanna ida iti cayo iti bangirda nga akinuneg; ken isu inaccubanna ti cadsaaran ti balay cadagiti tabla a parwa.
Ket isu pinutarna ti duapulo a sico iti akinlaem a paset ti balay cadagiti tabla a cantingen manipud cadsaaran agingga cadagiti diding iti pagatepan: isu pinutarna ida iti bangir nga akinuneg, a maipaay iti maysa nga oraculo, a iti met laeng casantoan a disso.
Ket ti balay, nga isu, ti templo iti sango ti oraculo, uppat a pulo a sico ti caatiddog.
Ket adda cantingen iti uneg ti balay, a nakitikitan cadagiti bocboco ken nagucrad a sinan-sabong: isuda amin cantingen; awan nakita a bato.
Ket isu nangisagana iti maysa nga oraculo iti tengnga ti uneg ti balay, tapno maisaad sadiay ti lacasa ti tulag ni Jehova.
Ket iti uneg ti oraculo adda lengngaw a duapolo a sico ti caatiddogna, ken duapolo a sico ti caacabana, ken duapulo a sico ti cangatona; ket isu ti kinalupcupanna iti pulpulos a balitoc: ken isu inaccubanna ti altar iti cantingen.
Iti casta ni Salomon kinalupcupanna ti uneg ti balay iti pulpulos a balitoc: ken isu imbantengna ti tanicala a balitoc iti sango ti oraculo: ken isu ti kinalupcupanna met iti balitoc.
Ket ti sibubukel a balay isu kinalupcupanna iti balitoc, agingga iti nalpas ti amin a balay: castamet ti amin nga altar a maipaay iti oraculo kinalupcupanna iti balitoc.
Ket iti oraculo isu nangaramid ti dua a querubin iti cayo nga olivo, a ti tumunggal maysa sangapulo a sico ti catayagna.
Ket lima a sico ti maysa a payac ti querubin, ket lima a sico ti bangir a payac ti querubin: manipud iti akinmurdong a paset ti maysa a payac agingga iti akinmurdong a paset ti sabali adda sangapulo a sico.
Ket ti sabali a querubin sangapulo a sico: isuda a dua a querubin sangsangcasucog ken sangsangcakitada.
Ti catayag ti maysa a querubin sangapulo a sico, ket casta met ti sabali a querubin.
Ket isu incabilna dagiti querubin iti uneg ti akinuneg a paset ti balay; ket dagiti paypayac dagiti querubin nacaucradda, iti casta a ti payac ti maysa sinagidna iti maysa a diding, ket ti payac ti maysa a querubin sinagidna iti sabali a diding; ket dagiti paypayacda nagsinnagidda iti tengnga ti balay.
Ket isu kinalupcupanna dagiti querubin iti balitoc.
Ket kinitikitanna dagiti amin a diding ti balay nga agliclicmut cadagiti ladawan dagiti querubin a naikitikit ken dagiti palma, ken nagucrad a sabsabong, iti uneg ken iti ruar.
Ket ti cadsaaran ti balay isu kinalupcupanna iti balitoc, iti uneg ken iti ruar.
Ket maipaay iti sesercan iti oraculo isu nangaramid cadagiti rikrikep iti cayo ti olivo: ti dapian ken dagiti baotec dagiti ruangan apagcalima a paset ida ti diding.
Iti casta isu nangaramid cadagiti dua a rikep iti cayo nga olivo; ket isu inkitikitna cadacuada dagiti naikitikit a querubin ken dagiti palpalma ken nagucrad a sabsabong, ket kinalupcupanna ida iti balitoc; ket isu inyucradna ti balitoc cadagiti querquerubin, ken cadagiti palpalma.
Casta met a nangaramid ti maipaay iti sesercan iti templo cadagiti baotec a cayo ti olivo, iti apagcapat a paset ti diding.
Ken dua a rikep a cayo a parwa: dagiti dua a bulong ti maysa a rikep agcupinda idi, ket dagiti dua a bulong ti sabali a rikep agcupinda idi.
Ket nangikitikit cadacuada cadagiti querquerubin ken palpalma ken nagucrad a sabsabong; ket isu kinalupcupanna ida iti balitoc a naipagisu cadagiti aramid a naikitikit.
Ket isu pinutarna ti paraangan nga akinuneg iti tallo cadasig a tinicapan a bato, ken sangcadasig a patapaya a cantingen.
Iti maicapat a tawen isu ti pannacaicabil ti pamuon ti balay ni Jehova, iti bulan a Zif.
Ket iti maicasangapulo ket maysa a tawen, iti bulan a Bul, nga isu ti maicawalo a bulan, isu ti pannacaleppas ti balay iti amin a pasetna, ken mayannurot iti amin a pannacayuritna
Iti casta pito a tawen ti panangputarna.
Ket ni Salomon pinutarna ti balayna met laeng iti sangapulo ket tallo a tawen sana nalpas ti amin a balayna.
Ta isu pinutarna ti balay a nagtaud iti bakir ti Libano; ti caatiddogna sangagasut a sico, ket ti caacabana limapulo a sico, ket ti catayagna tallopulo a sico, iti rabaw dagiti uppat a cabatog nga ad-adigi a cantingen, nga adda awawanan a cantingen iti rabaw dagiti adigi.
Ket naatepan iti cantingen iti ngato iti rabaw dagiti uppat a pulo ket lima nga awawanan, nga addada iti rabaw dagiti ad-adigi; sangapulo ket lima iti tumunggal cabatog.
Ket adda dagiti baotec iti nagcatlo a cabatog, ket ti tawa naibatog iti tawa iti nagcatlo a caunda.
Ket amin dagiti rikep ken baotec naaramidda a cuadrado cadagiti cayo; ket ti tawa naibatog iti tawa iti nagcatlo a caunda.
Ket isu nangaramid ti balcon cadagiti ad-adigi, ti caatiddogna limapulo a sico, ket ti caacabana tallopulo a sico; ken maysa a balcon iti sangoda; ken ad-adigi ken maysa a dapian iti sangoda.
Ket isu nangaramid ti balcon ti trono nga isu ti yanna a mangocom isu ti balcon ti pangocoman: ket inaccubanna ida iti cantingen manipud iti cadsaaran agingga iti cadsaaran,
Ket ti balayna a pagnaedanna, ti sabali a paraangan, iti uneg ti balcon, capadana idi iti pannacaaramid
Isu nangaramid met iti maysa a balay a maipaay iti anac ni Faraon, (nga innala ni Salomon nga asawana), a capadpada daytoy a balcon.
Amin dagitoy nanginada a batbato, dagiti met laeng bato a tinicapan, a mayannurot iti rucod, naragadida cadagiti ragadi, iti uneg ken iti ruar, ken manipud iti puon agingga iti toctoc, ken casta iti ruar agingga iti paraangan a dackel.
Ket ti puon isu ti naaramid cadagiti napateg a batbato, dagiti met laeng dadackel a bato, batbato a sagsangapulo a sico, ken batbato a sagwawalo a sico.
Ket iti rabaw adda batbato a napateg, dagiti met laeng bato a tinicapan, a mayannurot iti rucod, ken cayo a cantingen.
Ket ti dackel a paraangan iti agliclicmut adda tallo cadasig a batbato a tinicapan, ken sangcadasig nga awawanan a cantingen; a cas iti adda iti paraangan nga akinuneg ti balay ni Jehova, ken ti balcon ti balay.
Ket ni ari Salomon nagbaon ket pinaalana ni Hiram manipud Tiro.
Isu ti anac ti maysa a babai a balo iti caputotan ni Neftali, ket ti amana maysa a lalaki a taga Tiro, maysa a mammanday iti gambang; ket isu napno iti kinasirib ken pannacaawat ken kinalaing nga agaramid iti amin nga aramid iti gambang
Ket napan ken ari Salomon, ket inaramidna amin ti aramidna.
Ta inaramidna dagiti dua nga adigi a gambang, a sangapulo ket walo a sico ti catayag ti tunggal maysa: ken maysa a tali a sangapulo ket dua a sico a naipulipol iti aglawlaw iti tunggal maysa cadacuada.
Ket isu nangaramid cadagiti dua a paratoc a gambang a sinocog a maicabil iti toctoc dagiti adigi: ti catayag ti maysa a paratoc lima a sico, ket ti catayag ti sabali a paratoc lima a sico.
Adda idi ic-iket nga inaramid a kinelleng, ken balangat a kinawar, a maipaay cadagiti paratoc nga adda cadagiti toctoc dagiti adigi; pito ti maipaay iti umuna a paratoc, ken pito ti maipaay iti sabali a paratoc.
Casta ti panangaramidna cadagiti adigi; ket adda dua a cadasig iti aglawlaw iti rabaw ti maysa nga iket nga inaramid a panangabbong cadagiti paratoc nga adda iti toctoc dagiti adigi: ket casta met ti inaramidna iti sabali a paratoc.
Ket dagiti parparatoc nga adda iti toctoc dagiti ad-adigi iti balcon isuda ti lirio nga inaramid, nga uppat a sico.
Ket adda parparatoc iti rabaw met dagiti dua nga adigi, nga asideg iti pannaca-tian nga adda iti denna ti iniket: ket dagiti granada dua gasut, a binnatog iti agliclicmut iti sabali a paratoc.
Ket isu pinatacderna dagiti ad-adigi iti balcon ti templo: ket isu pinatacderna ti akincanawan nga adigi, ket ginaladanna iti nagan a Jaquin; ket isu pinatacderna ti akincatigid nga adigi ket ginaladanna iti nagan a Boaz.
Ket iti rabaw ti toctoc dagiti ad-adigi adda lirio nga inaramid: casta ti pannacalpas ti pannacaaramid dagiti dua nga adigi.
Ket isu nangaramid iti maysa a sinocog a baybay a sangapulo a sico iti ngarab ken ngarab, a nagbucbukel ti panaglicmutna, ket ti catayagna lima a sico; ken maysa a tali a tallopulo a sico ti nailawlaw iti agliclicmut.
Ket iti baba ti ngarabna iti agliclicmut adda bocboco isuda a nanglicmut kencuana, a sangapulo iti tunggal sico, a nailicmut iti baybay iti aglawlaw: dagiti bocboco dua a cabatog a nasucog idi a nasucogda.
Isu nagbatay iti sangapulo ket dua a sinan-vaca, ti tallo simmango iti amianan, ket ti tallo simmango iti laud, ket ti tallo simmango iti abagatan, ket ti tallo simmango iti daya; ket ti baybay naisaad iti rabawda, ket amin a pasetda a camaudi addada iti uneg.
Ket sangadangan iti capuscolna; ket ti ngarabna naaramid a cas iti ngarab ti maysa a tagayan, a cas sabong ti maysa a lirio: isu launenna ti duaribo a bat.
Ket isu nangaramid ti sangapulo a batay a gambang; uppat a sico ti caatiddug ti tunggal batay, ket uppat a sico ti caacabana, ket tallo a sico ti catayagna.
Ket ti pannacaaramid dagiti batbatay castoy: adda limlimbangda; ket dagiti limbang addada iti nagbaetan dagiti ngarab;
Ket cadagiti limbang nga adda iti baet dagiti ngarab, adda sinanleon, vacvaca, ken querquerubin; ket iti rabaw dagiti ngarab adda maysa a pagibatayan iti ngato; ket iti baba dagiti leon ken dagiti vaca adda aramid nga inayubo a naibitin.
Ket tunggal batay adda uppat a pilidna a gambang, ken burayongan a gambang; ket dagiti uppat a sacada adda pasawasawda: iti baba ti bacca adda paspasawasaw a sinocog agraman inayayubo iti bacrang ti tunggal maysa.
Ket ti ngiwatna iti uneg ti paratoc ken iti cangatona isu ti maysa a sico: ket ti ngiwatna nagbukel a cas pannacaaramid iti maysa a pagibatayan, a maysa a sico ket gudua; ket iti rabaw ti ngiwatna adda met kitkitikit, ket dagiti limbangda cuadradoda, saanda a nagbukel,
Ket dagiti uppat a pilid addada iti baba dagiti limbang; ket dagiti burayongan dagiti pilid addada idi iti batay: ket ti catayag ti maysa a pilid maysa a sico ket gudua.
Ket ti pannacaaramid dagiti pilid cas iti pannacaaramid ti pilid ti maysa a lugan: dagiti burayonganda, ken dagiti antasda, ken dagiti rayosda, ken dagiti cuboda, nasucogda amin.
Ket adda idi uppat a pasawasaw cadagiti uppat a suli ti tunggal batay: ket dagiti pasawasawda agcacanayonda iti batay met laeng.
Ket iti ngato ti batay adda maysa a nagbukel nga aglicmut a cagudua ti sico ti catayagna; ket iti ngato ti batay dagiti ngarabna ken dagiti limbangna sangsangcanayonda met laeng.
Ket cadagiti dalumpinas dagiti ngarabna, ken cadagiti limbangna, naikitikit dagiti querubin, leon ken palma, a mayannurot iti calawa ti tunggal maysa, agraman cadagiti inayubo iti aglawlaw.
Cas itoy nga wagas isu inaramidna dagiti sangapulo a batay: isuda amin sangsangcapada iti pannacasocog, ken sangsangcarucodda, ken sangsangcakitada.
Ket isu nangaramid iti sangapulo a bacca a gambang: maysa a bacca launenna idi ti uppat a pulo a bat; ket tunggal bacca uppat a sico; ket iti rabaw ti tunggal maysa cadagiti sangapulo a batay maysa a bacca.
Ket isu incabilna dagiti batay, lima iti akincanawan a bangir ti balay ket lima iti akincatigid a bangir ti balay: ket incabilna ti baybay iti akincanawan a bangir ti balay, iti bangirna ti daya, a sumango iti abagatan.
Ket ni Hiram inaramidna dagiti bacca, ken dagiti soplad, ken dagiti malocong
Casta ti panangleppas ni Hiram iti amin nga aramid nga inaramidna a maipaay ken ari Salomon iti balay ni Jehova:
Dagiti dua nga adigi, ken dagiti dua a malocong dagiti paratoc nga adda iti toctoc dagiti adigi; ken dagiti dua nga iket nga inaramid a nayabbong cadagiti dua a malocong dagiti paratoc nga adda cadagiti toctoc dagiti adigi;
Ken dagiti uppat a gasut a granada a maipaay cadagiti dua nga iket nga inaramid; dua cabatog a granada maipaay iti tunggal iket nga inaramid, a pangabbong cadagiti dua a malocong dagiti paratoc nga adda idi iti rabaw dagiti adigi;
Ken dagiti sangapulo a batay, ken dagiti sangapulo a bacca iti rabaw dagiti batay;
Ken ti maysa a baybay, ken ti sangapulo ket dua a vaca iti baba ti baybay;
Ken dagiti banga, ken dagiti soplad, ken dagiti malocong: dagup amin dagitoy nga ar-aruaten, nga inaramid ni Hiram a maipaay ken ari Salomon, iti balay ni Jehova, isuda dagiti pinasileng a gambang.
Iti tanap ti Jordan ti nagpasocogan cadacuada ti ari, iti daga a pila iti nagbaetan ti Soccot ken Sartan.
Ket ni Salomon binay-anna amin dagiti ar-aruaten a saanna a tinimbeng, gapu iti kinaruayda: ti dagsen ti gambang saan a nasukimat.
Ket ni Salomon inaramidna amin dagiti ar-aruaten nga adda iti balay ni Jehova; ti balitoc nga altar, ken ti lamesaan a balitoc a yan ti tinapay ti pamarang;
Ken dagiti candelero a pulos a balitoc, lima iti macanawan, ken lima iti macatigid, iti sango ti oraculo: ken dagiti sabong, ken dagiti pagsilawan, ken dagiti sipit, a balitoc;
Ken dagiti tagayan, ken dagiti pangarsang, ken dagiti malocong, ken dagiti cuchara, ken dagiti pagiccan iti apuy a pulos a balitoc: ken dagiti bisagra a balitoc, a maipaay cadagiti rikep iti akinuneg a balay, iti disso a casantoan, ken maipaay cadagiti rikep ti balay, cayatna a saoen, ti templo.
Castoy ti pannacalpas ti amin nga aramid a ni ari Salomon inaramidna iti balay ni Jehova
Ket ni Salomon inserrecna dagiti banbanag nga inconsagrar ni David nga amana, a ti met laeng, pirac, ken ti balitoc, ken dagiti al-alicamen, ket incabilna ida cadagiti paggamengan iti balay ni Jehova.
Idin ni Salomon tiniponna dagiti lallacay ti Israel, ken amin dagiti pangpangolo dagiti capcaputotan, dagiti pangpangoloen cadagiti balbalay dagiti amma dagiti annac ti Israel, ken ni ari Salomon sadi Jerusalem, tapno isang-atda ti lacasa ti tulag ni Jehova manipud iti ili ni David nga isu ti Sion.
Ket amin dagiti lallaki ti Israel nakiragupda ken ari Salomon iti fiesta, iti bulan ti Etamin, nga isu ti maicapito a bulan.
Ket amin dagiti lallacay ti Israel napanda, ket dagiti papadi inawitda ti lacasa.
Ket isuda insang-atda ti lacasa ni Jehova, ken ti tolda ti gimong, ken amin dagiti nasantoan nga ar-aruaten nga adda iti uneg ti Tabernaculo: dagitoy insang-at dagiti papadi ken dagiti Levitas.
Ket ni ari Salomon ken amin a gimong ti Israel a nakiragup kencuana, caduana ida iti sango ti lacasa, a nagidatdatonda cadagiti carcarnero ken vacvaca, a saan a nabilang ken napocpoc gapu iti kinaruayda.
Ket dagiti papadi inserrecda ti lacasa ti tulag ni Jehova iti saadna, iti uneg ti oraculo ti balay, iti casantoan a disso, iti baba dagiti payac dagiti querubin.
Ta dagiti querubin inyucradda dagiti payacda iti ngato ti saad ti lacasa, ket dagiti querubin lininonganda ti ngato ti lacasa ken dagiti pagassiwanna.
Ket dagiti assiw atiddugda unay a dagiti murdong dagiti assiw makita manipud iti nasantoan a disso iti sango ti oraculo; ngem saan a makita ida manipud iti ruar: ket addada idiay inggana ita nga aldaw.
Awan ti adda iti uneg ti lacasa malacsid dagiti dua a tapi a bato nga incabil idiay ni Moises sadi Horeb, idi ni Jehova inaramidna ti tulag cadagiti annac ti Israel idi rimmuarda iti daga ti Egipto.
Ket naaramid idi a dagiti papadi rimmuarda iti nasantoan a disso, a ti ulep pinunnona ti balay ni Jehova,
Iti casta a dagiti papadi dida nabalin ti agtacder nga agannong a gapu iti ulep; ta ti dayag ni Jehova pinunnona ti balay ni Jehova.
Idin nagsao ni Salomon, Ni Jehova kinunana nga isu agnaed coma iti napuscol a sipnget.
Siac pudno unay nga imputaranca iti maysa a balay a pagnaedan, maysa a disso tapno pagnaedam iti agnanayon.
Ket ti ari intaliawna ti rupana ket binendicionanna ti amin a gimong ti Israel: ket ti amin a gimong ti Israel timmacder.
Ket isu kinunana, Madaydayaw ni Jehova, ti Dios ti Israel, isu a nagsao iti ngiwatna ken David nga amac, ket isu tinungpalna iti imana, a kinunana,
Nanipud iti aldaw a panangaonco iti ilic nga Israel sadi Egipto, diac nagpili ti ili cadagiti caputotan ti Israel a mamutar ti maysa a balay, a pagyanan ti naganco; ngem pinilic ni David tapno isu ti ngatoen iti ilic nga Israel.
Ket adda idi iti puso ni David nga amac ti panamutar iti maysa a balay a maipaay iti nagan ni Jehova, ti Dios ti Israel.
Ngem ni Jehova kinunana ken David nga amac, Agsipud ta adda iti pusom ti panamutar iti maysa a balay a maipaay iti naganco, sica naimbag ti inaramidmo nga isu ti adda iti pusom:
Nupay casta sica saanmonto a putaren ti balay; ngem ti anacmo agtaudto cadagiti lomon, isu putarennanto ti balay a maipaay iti naganco.
Ket ni Jehova pinasingkedanna ti saona a sinaona; ta siac binangonnac iti saad ni David nga amac, ket nagtugawac iti trono ti Israel, a cas incari ni Jehova, ket pinutarco ti balay a maipaay iti nagan ni Jehova, ti Dios ti Israel.
Ket idiay dinutocac ti maysa a saad a maipaay iti lacasa, a yan ti tulag ni Jehova, nga isu inaramidna cadagiti ammatayo, idi isu inaonna ida iti daga ti Egipto.
Ket ni Salomon nagtacder iti sango ti altar ni Jehova iti sangoanan ti amin a gimong ti Israel, ket inyunnatna dagiti imana sadi langit;
Ket kinunana, O Jehova, a Dios ti Israel, awan ti Dios a cas kenca, uray iti langit iti ngato, uray iti daga iti baba; a salimetmetanna ti tulag ken ti naayat a kinaimbag cadagiti ad-adipenmo, a magna iti sangom iti amin a pusoda;
A sinalimetmetam ken adipenmo a ni David nga amac ti incarim kencuana: wen, sica insaom iti ngiwatmo, ken isu tinungpalmo iti imam, a cas itoy nga aldaw.
Ita ngarud, O Jehova, a Dios ti Israel, salimetmetam ken adipenmo a David nga amac ti incarim kencuana, a kinunam, Saanto nga agcurang kenca ti maysa a lalaki iti imatangco nga agtugaw iti trono ti Israel, no la ket ta dagiti annacmo aluadanda ti dalanda, a magnada iti sangoc a cas pannagnam iti sangoc.
Ita ngarud, O Dios ti Israel, dawatec kenca, ipalubosmo a ti saom, mapasingkedan coma, isu nga insaom ken adipenmo a David nga amac.
Ngem, agpayso aya a ti Dios agnaedto iti daga
Adtoy, ti langit ken ti langit dagiti langlangit saandaca a malaon; dinto ngarud adadda daytoy a balay a pinutarco!
Nupay casta sica patgam coma ti cararag ti adipenmo, ken ti kiddawna, O Jehova a Diosco, nga ipangagmo ti asug ken ti cararag a ti adipenmo icararagna iti sangom ita nga aldaw,
A dagiti matam silulucatda coma a sumango itoy a balay iti rabii ken iti aldaw, a sumango met laeng iti disso nga isu ti nagcunaam, Ti naganco addanto sadiay, a mangipangag iti cararag a ti adipenmo icararagnanto a sumango iti daytoy a disso.
Ken ipangagmo ti araraw ti adipenmo, ken ti ilim nga Israel, no isuda agcararagda a sumango ditoy a disso: wen, sica denggem sadi langit a pagnaedam; ket intono mangngegmo, pacawanem.
No maysa a tao agbasol iti maicaniwas iti padana a tao, ket maysa a sapata ti maisaad kencuana a pamagsapata kencuana, ket isu umay ket agsapata iti sango ti altarmo ditoy a balay;
Iti casta sica denggem sadi langit, ket aramidem, ket ocomem dagiti ad-adipenmo, a dusaem ti nadangkes, ken yegmo ti dalanna iti olona met laeng, ken palintegem ti nasingpet, nga isu gungunaam a cas iti kinalintegna.
No ti ilim nga Israel macabil iti sango ti cabusor, ta isuda nagbasolda iti maicaniwas kenca, no isuda agsublida kenca, ket ipudnoda ti naganmo, ket cumararagda ken umararawda kenca ditoy a balay:
Sica denggem ngarud sadi langit, ket pacawanem ti basol ti ilim nga Israel, ket ipanmo manen ida iti daga a sica intedmo cadagiti ammada.
No ti langit mapunitan, ket awan ti tudo, gapu ta isuda nagbasolda iti maicaniwas kenca; no isuda agcararagda a sumango ditoy a disso, ket ipudnoda ti naganmo, ket pagpanawanda iti basolda, intono parigatem ida:
Sica denggem ngarud sadi langit ket pacawanem ti basol dagiti ad-adipenmo, ken ti ilim nga Israel, intono sica isurom cadacuada ti naimbag a dalan a rebbengda a pagnaan; ket agbaonca ti tudo iti daga, isu nga intedmo iti ilim a pannacatawidna.
No addanto bisin iti daga, no addanto angol, no addanto eppes, wenno buot, dudon, wenno arabas; no dagiti cabusorda linacubda ida iti daga dagiti il-ilida; aniaman a pannaplit, aniaman a sakit nga adda;
Uray ania a cararag ken aniaman a panagkiddaw nga aramiden ti siasinoman a tao, wenno ti amin nga ilim nga Israel, no ammoento ti tunggal tao ti pannaplit ti pusona met laeng, ket yunnatna dagiti imana a sumango iti daytoy a balay:
Sica denggem ngarud sadi langit a pagnaedam, ket mamacawanca, ket aramidem, ken isupapacmo iti tumunggal tao ti mayanatup iti amin a dalanna, a ti pusona sica pagaammom; (ta sica, sica laeng, ti macaammo cadagiti puso ti amin nga annac ti tao;)
Tapno isuda agamangada kenca cadagiti amin nga al-aldaw a panagbiagda iti daga isu nga intedmo cadagiti ammami.
Casta met iti maipanggep iti gangannaet, a saan a taga ilim nga Israel, no umayto manipud iti daga nga adayu a gapu iti naganmo,
(Ta isuda mangngegdanto ti maipapan iti naindaclan a naganmo, ken ti mannacabalin nga imam, ken ti tackiagmo a siuunnat), no umayto ket agcararag a sumango ditoy a balay;
Denggem sadi langit a pagnaedam, ket aramidem ti mayannurot iti amin a dawaten kenca ti gangannaet; tapno amin dagiti il-ili iti daga maammoanda ti naganmo, tapno agamangada kenca, a cas ti ilim nga Israel; ken tapno isuda maammoanda a daytoy a balay a pinutarco isu ti magaladan iti naganmo.
No ti ilim rumuar iti paggugubatan a maibusor cadagiti cabusorda, iti uray sadino a pangibaonam cadacuada, ket isuda cumararagda ken Jehova, a sumango iti ili a pinilim, ken sumango iti balay a pinutarco a maipaay iti naganmo;
Sica denggem ngarud sadi langit ti cararagda ken ti dawatda, ket saranayem ti calinteganda.
No isuda agbasolda iti maicaniwas kenca (ta awan ti tao a di macabasol), ket sica aglucsawca cadacuada, ket yawatmo ida iti cabusor, ket iti casta itugotda ida a kinayawan iti daga ti cabusor, adayu man wenno asideg;
Nupay casta no isuda met laeng panunotenda idiay daga a pacaipananda a kinayawan, ket agsublida, ket umararawda kenca idiay daga dagiti nangayaw cadacuada, a cunada, Dacami nagbasolcami, ket nagaramidcami a sidadangkes, dacami nagaramidcami ti kinadakes;
No isuda agsublida kenca iti amin a pusoda ken iti amin a cararuada idiay daga dagiti cabcabusorda, a nangala cadacuada a nangayaw, ket cumararagda kenca a sumangoda iti dagada, isu nga intedmo cadagiti ammada, ti ili a sica pinilim, ken ti balay a pinutarco a maipaay iti naganmo:
Sica denggem ngarud ti cararagda ken ti ararawda sadi langit a pagnaedam, ket saranayem ti calinteganda;
Ket pacawanem ti ilim isu a nagbasol iti maicaniwas kenca, ken amin dagiti salungasingda a panangsalungasingda iti maicaniwas kenca; ket iccam ida iti caasi iti sango dagiti nangitugot cadacuada a nangayaw, tapno caasianda ida.
(Ta isuda ti ilim ken ti tawidmo nga inaonmo sadi Egipto iti tengnga ti horno a landoc);
Tapno dagiti matam silulucatda iti araraw ti adipenmo, ken ti araraw ti ilim nga Israel, nga ipangagmo ida iti uray caano a yaasugda kenca.
Ta sica insinam ida iti tengnga ti amin nga il-ili iti daga, tapno isuda dagiti tawidmo, a cas sinaom iti pannacaaramat ni Moises nga adipenmo, idi inaonmo dagiti ammami sadi Egipto, O Apo Jehova.
Ket casta idi, nga, idi a ni Salomon nalpasna nga incararag amin daytoy a cararag ken araraw ken Jehova, isu timmacder manipud iti sango ti altar ni Jehova, iti panangiparintumengna cadagiti tumengna a nacaunnat dagiti imana sadi langit.
Ket isu timmacder, ket binendicionanna ti amin a gimong ti Israel iti timec a natbag, a kinunana,
Madaydayaw ni Jehova a nangted ti inana iti ilina nga Israel, a mayannurot iti amin nga incarina: awan nagcurang a maysa a sao iti amin a naimbag a carina, isu nga incarina iti pannacaaramat ni Moises nga adipenna.
Ni Jehova a Diostayo adda coma cadatayo, a cas adda idi cadagiti ammatayo: dinatayo coma panawan, ken dinatayo coma idian;
Tapno pagrucnoyenna dagiti pusotayo kencuana, tapno magnatayo cadagiti amin a daldalanna, ken tapno salimetmetantayo dagiti bilbilinna, ken dagiti ipapaalagadna ken dagiti linlintegna, nga imbilinna cadagiti ammatayo.
Ket dagitoy a sasaoc, isuda, a panagdawatco iti sango ni Jehova, asidegda coma ken Jehova a Diostayo iti aldaw ken rabii, tapno isu saranayenna ti calintegan ti adipenna, ken ti calintegan ti ilina nga Israel, a cas masapul nga inaldawaldaw:
Tapno dagiti amin a tattao iti daga maammoanda a ni Jehova isu ti Dios, nga awan sabali.
Ti pusoyo napalongdo coma ken Jehova a Diostayo, a magnacayo cadagiti linlintegna, ken salimetmetanyo dagiti bilbilinna, a cas ita nga aldaw.
Ket ti ari, ken amin nga Israel a caduana, nangidatagda cadagiti daton iti sango ni Jehova.
Ket ni Salomon nangidatag ti maipaay iti sacrificio dagiti daton ti cappia, nga indatonna ken Jehova, duapulo ket dua a ribu a vacvaca, ken sangagasut ket duapulo a ribu a carcarnero
Castoy ti panangisibbo ti ari ken amin nga annac ti Israel ti balay ni Jehova.
Iti daydi met laeng nga aldaw ti ari sinantificarna ti tengnga ti paraangan nga adda idi iti sango ti balay ni Jehova; ta sadiay nidatagda ti daton a mapuuran, ken daton a macan, ken ti taba dagiti daton ti cappia, ta ti gambang nga altar nga adda iti sango ni Jehova bassit unay a manglaon cadagiti daton a mapuuran, ken ti daton a macan, ken ti taba dagiti daton ti cappia.
Iti casta ni Salomon rinambacanna ti fiesta idi a tiempo, ket amin nga Israel caduana, maysa a dackel a gimong a naggapu iti pagsercan ti Hamat inggana iti waig ti Egipto, iti sango ni Jehova a Diostayo, iti pito nga aldaw ken pito nga aldaw, a sangapulo ket uppat nga aldaw met laeng.
Iti maicawalo nga aldaw isu pinagawidna ti umili; ket isuda binenditoda ti ari, ket napanda cadagiti toltolda a siraragsac ken sirarag-o iti puso gapu cadagiti amin a kinaimbag a ni Jehova impakitana ken David nga adipenna, ken iti Israel nga ilina.
Ti tulag ni Jehova ken Salomon.
Ket naaramid, idi a ni Salomon nalpasna ti pannacabangon ti balay ni Jehova, ken ti balay ti ari, ken amin a tarigagay ni Salomon a kinayatna nga aramiden,
A ni Jehova nagparang ken Salomon iti maicadua a daras, a cas iti pinagparangna kencuana sadi Gabaon.
Ket ni Jehova kinunana kencuana, Siac mangngegco ti cararagmo ken ti ararawmo, nga inaramidmo iti sangoc: Siac sinantificarco daytoy a balay, isu a binangonmo, tapno maicabil ti naganco sadiay iti agnanayon; ket dagiti matac ken ti pusoc addadanto sadiay nga agnanayon.
Ket no maipapan kenca, no magnaca iti sangoc, a cas pannagna ni David nga amam iti kinatarnaw ti puso, ken kinasingpet, nga aramidem amin ti cas imbilinco kenca, ket salimetmetam dagiti ipapaalagadco ken dagiti linlintegco;
Iti casta isaadconto ti trono ti pagariam iti Israel nga agnanayon, a cas incaric ken David nga amam, a kinunac, Saanto nga agcurang kenca ti maysa a lalaki iti trono ti Israel.
Ngem no sumiasicayto iti isusurot kaniac, dacayo wenno dagiti annacyo, ket dicayo tungpalen dagiti bilbilinco ken dagiti ipapaalagadco nga incabilco iti sangoyo, no di ket incayonto ket agservicayo cadagiti sabali a didios, ket agrucbabcayo cadacuada;
Iti casta siac ipusayconto ti Israel iti daga nga intedco cadacuada; ket daytoy a balay isu a sinantificarco a maipaay iti naganco, ibellengconto iti ruar ti imatangco; ket ti Israel agbalinto a maysa a proverbio ken maysa a barengbareng a balicas cadagiti amin a tattao.
Ket nupay no daytoy a balay naipangato unay, nupay casta tunggal lumabas iti arrubayanna masdaawto, ket agsanamticto; ket isuda cunadanto, Apayapay nga inaramid ni Jehova ti castoy iti daytoy a daga ken iti daytoy a balay?
Dagiti il-ili a maited ken Hiram.
Ket sumungbatdanto, Agsipud ta binay-anda ni Jehova a Diosda, a nangaon cadagiti ammada iti daga ti Egipto, ket nangalada iti sabasabali a didios, ket nagrucbabanda ida, ken nagservianda ida: gapuna a ni Jehova inyegna cadacuada amin daytoy a dakes.
Ket naaramid iti paggibusan ti duapulo a tawen, a panangbangon ni Salomon cadagiti dua a balay, ti balay ni Jehova ken ti balay ti ari,
(Ni Hiram nga ari ti Tiro nagited idi ken Salomon cadagiti caycayo a cantingen ken caycayo a parwa, ken balitoc, a mayannurot iti amin a calicagumna), a ni ari Salomon iniccanna ngarud ni Hiram iti duapulo nga il-ili iti daga ti Galilea.
Ket ni Hiram nagluas idiay Tiro tapno kitaenna dagiti il-ili a ni Salomon intedna kencuana; ket saanda a nacaayayo kencuana.
Ket isu kinunana, Ania nga il-ili dagitoy nga intedmo caniac, cabsatco
Ket isu ninagananna ida iti daga ti Cabul inggana itoy nga aldaw.
Ket ni Hiram nangibaon ken Salomon iti sangagasut ket duapulo a talento a balitoc.
Ket daytoy isu ti gapu ti panagpapulong nga inaramid ni ari Salomon, tapno maputar ti balay ni Jehova, ken ti bucodna a balay, ken ti Millo, ken ti bacud ti Jerusalem, ken ti Hasor, ken ti Megiddo, ken ti Gezer.
Ni Faraon nga ari ti Egipto simmang-at, ket innalana ti Gezer, ket isu ti pinuuranna iti apuy, ket pinatayna dagiti Cananeo nga agnaed iti ili, ket isu ti intedna a cas pannacabiang ti anacna, nga asawa ni Salomon.
Ket ni Salomon binangonna ti Gezer, ken ti Bet-horon iti baba,
Ken ti Baalat, ken ti Tadmor iti let-ang, iti daga,
Ken amin dagiti il-ili a pagidulinan ni Salomon, ken dagiti il-ili a maipaay cadagiti lugluganna, ken dagiti il-ili a maipaay cadagiti tattaona nga agcacabayo ken amin dagidiay a ni Salomon kinayatna a pinutar a maipaay iti pagayatanna sadi Jerusalem, ken sadi Libano, ken iti amin a daga a pagturayanna.
No maipapan cadagiti amin a tattao a natda cadagiti Amorreo, dagiti Heteo, dagiti Perezeo, dagiti Heveo, dagiti Jebuseo, a saan a nagtaud cadagiti annac ti Israel;
Dagiti annacda a natda cadacuada iti daga, isuda a saan a nabalin a dinadadael nga intalipupus dagiti annac ti Israel, cadacuada ti namangonan ni Salomon iti maysa a pannacapolong cadagiti bag-en inggana itoy nga aldaw.
Ngem ni Salomon saanna a pinagbalin dagiti annac ti Israel a bag-en; no di ket isuda dagiti lallaki ti gubat, ken ad-adipenna, ken pangpanguloenna, ken cacapitanna, ken agtuturay cadagiti lugluganna ken tattaona nga agcacabayo.
Dagitoy isuda dagiti cangatoan nga agtuturay nga addada cadagiti aramid ni Salomon, limagasut ket limapulo, a mangituray cadagiti tattao nga agaramid iti trabajo.
Ngem ti babai nga anac ni Faraon simmang-at a naggapu iti ili ni David, agingga iti balayna a pinutar ni Salomon a maipaay kencuana: idin impatacderna ti Millo.
Ket mamitlo iti macatawen a nangidatag ni Salomon cadagiti datdaton a mapuuran ken datdaton ti cappia iti rabaw ti altar isu a binangonna ken Jehova, pinuuranna met a naigiddan cadacuada ti incienso, iti rabaw ti altar nga adda idi iti sango ni Jehova
Iti casta lineppasna ti balay.
Ket ni ari Salomon nangaramid iti maysa a bunggoy dagiti sasacayan sadi Ezion-geber, nga adda iti denna ti Elot, iti igid ti Baybay a Nalabaga, iti daga ti Edom.
Ket ni Hiram imbaonna cadagiti sasacayan dagiti ad-adipenna a marinero a mannacaammo iti taaw, a caduada dagiti ad-adipen ni Salomon.
Ket isuda napanda sadi Ofir, ket nangalada sadiay iti balitoc nga uppat a gasut ket duapulo a talento, ket isu ti impanda ken ari Salomon.
Ti isasarungcar ti reina sadi Saba.
Ket idi a ti reina sadi Saba nangngeganna ti dayaw ni Salomon a maipanggep iti nagan ni Jehova, isu napan a mangsuut kencuana cadagiti naricut a saludsud.
Ket isu napan sadi Jerusalem agraman naruay unay a cacuyogna, agraman camcamello a nagawit cadagiti recrecado, ken adu unay a balitoc, ken napateg a batbato; ket idi isu nacagteng ken Salomon, isu impalawagna kencuana ti amin nga adda iti pusona.
Ket ni Salomon simmungbat kencuana cadagiti amin a saludsudna: awan ti uray-ania a nailemmeng iti ari a dina sinungbatan kencuana.
Ket idi a ti reina sadi Saba nakitana ti amin a kinasirib ni Salomon, ken ti balay a pinutarna,
Ken ti canen iti lamesaanna, ken ti panagtutugaw dagiti ad-adipenna, ken ti panagtatacder dagiti ministrona, ken dagiti cawesda, ken dagiti coperona, ken ti ulianna isu a pagnaanna a mapan iti balay ni Jehova; awanen ti bileg kencuana.
Ket kinunana iti ari, Napudno a damag ti nangngegac iti dagac met laeng a maipapan cadagiti ar-aramidmo, ken iti kinasiribmo.
Nupay casta diac pinati dagiti sasao, agpapan yaayco, ket isu ti nakita dagiti matac: ket, adtoy, ti cagudua saan a naibaga caniac; ti kinasiribmo ken ti kinarang-aymo labsanda ti dayaw a nangngegac.
Nagasat dagiti lallakim, nagasat dagitoy ad-adipenmo, a tumacder a cancanayon iti sangom, ken macangcangngeg iti kinasiribmo.
Bendito ni Jehova a Diosmo, a maparagsacan kenca, a mangisaad kenca iti trono ti Israel: gapu ta ni Jehova inayatna ti Israel nga agnanayon, gapuna nga inaramidnaca nga ari, tapno agaramidca ti kinajusticia ken kinalinteg.
Ket isu nangted iti ari ti sangagasut ket duapulo a talento a balitoc, ken recrecado a nagwadwad, ken napateg a batbato: uray caanoman awanen ti dimteng a recrecado a casta nagwadwad a cas cadagitoy nga inted ti reina sadi Seba ken ari Salomon.
Ket castamet dagiti sasacayan ni Hiram, a nagawit iti balitoc a naggapu sadi Ofir, nagawitda a naggapu sadi Ofir iti dackel a kinawadwad dagiti caycayo nga almug ken napateg a batbato.
Ket ti ari inaramidna dagiti caycayo nga almug nga adadigi a maipaay iti balay ni Jehova, ken maipaay iti balay ti ari, ar-arpa met ken salsalterio a maipaay cadagiti cumacanta: uray caanoman awan pay dimteng a casta a caycayo nga almug, ken awan pay a nakita, agpapan ita nga aldaw.
Ket ni ari Salomon intedna ken reina sadi Saba ti amin a kinayatna, aniaman a kiniddawna, sabali laeng daydiay naarian a parabur nga inted ni Salomon kencuana
Iti casta isu nagsubli ket napan iti bucodna a daga, isu ken dagiti adipenna.
Ti kinabacnang ken kinadayag ni Salomon.
Ket ti timbeng ti balitoc a dimteng ken Salomon iti macatawen innem a gasut innem a pulo ket innem a talento a balitoc,
Malacsid ti naggapu cadagiti agtagtagilaco, ken iti panagbiroc dagiti agbaniaga ken amin cadagiti ar-ari dagiti naglalaoc a tattao, ken cadagiti gobgobernador ti daga.
Ket ni ari Salomon nangaramid cadagiti dua gasut a sarapa a pinitpit a balitoc; innem a gasut a siclo a balitoc ti napan iti maysa a sarapa.
Ken isu nangaramid iti tallo gasut a calasag a pinitpit a balitoc; tallo a libra a balitoc ti napan iti maysa a calasag: ket ti ari incabilna ida iti balay a nabakir iti Libano.
Casta met a ti ari nangaramid ti maysa a dackel a trono a marfil, ket isu ti kinalupcupanna iti casusudian a balitoc.
Adda innem a tucad ti trono, ket ti toctoc ti trono nagbukel iti licud; ket adda im-ima iti agsinnombangir a sikigan iti pagtugawan, ken dua a sinan-leon ti nacatacder iti abay dagiti ima.
Ken sangapulo ket dua a sinan-leon ti nacatacder idiay rabaw dagiti innem a tucad iti agsumbangir a sikigan: awan naaramid a capadana iti uray sadino a pagarian.
Ket amin dagiti al-alicamen a paginuman ni ari Salomon balitocda, ket amin dagiti al-alicamen ti balay a nabakir iti Libano pulosda a balitoc: awan ti pirac; isu ti awan aniaman a pategna cadagiti aldaw ni Salomon.
Ta ti ari addaan idiay baybay iti maysa a bunggoy dagiti sasacayanna sadi Tarsis a cadua dagiti bunggoy dagiti sasacayan ni Hiram: maminsan iti tallo a tawen sumangpet ti bunggoy dagiti sasacayan sadi Tarsis, a mangisangpet iti balitoc, ken pirac, marfil, ken bakes, ken pavoreal.
Iti casta ni ari Salomon atiwenna amin dagiti ar-ari ti daga iti kinabacnang ken iti kinasirib.
Ket ti amin a daga inagagawaanda a makita ti saclang ni Salomon, tapno mangngegda ti kinisiribna, nga incabil ti Dios iti pusona.
Ket isuda nangyegda tunggal maysa cadagiti sagutna, al-alicamen a pirac, ken al-alicamen a balitoc, ken cawes, ken igam, ken recrecado, cabcabayo, ken mulmulo, tunggal kita iti tinawentawen.
Ket ni Salomon inurnongna dagiti luglugan ken lallaki nga agcabcabayo: ket adda kencuana idi sangaribu ket uppat a gasut a luglugan, ken sangapulo ket dua a ribu a lallaki nga agcabcabayo, nga isu incabilna cadagiti ili dagiti luglugan, ken agraman iti ari idiay Jerusalem.
Ket ti ari inaramidna a ti pirac idiay Jerusalem cas la cadagiti bato, ket dagiti cayo a cantingen isu inaramidna a cas la cadagiti caycayo a sicomoro nga adda iti nababa a daga, a gapu iti kinaruayda.
Ket dagiti cabcabayo nga adda idi ken Salomon naalada a naggapu sadi Egipto; ket dagiti pagbaniagaen ti ari isuda dagiti nangawat cadacuada iti pinangen, tunggal pangen iti maysa a pateg.
Ket maysa a lugan sumang-at ken rumuar sadi Egipto a gapu iti innem a gasut a siclo a pirac, ket maysa a cabayo iti sangagasut ket limapulo; ket casta ti maipaay cadagiti amin nga ar-ari dagiti Heteo, ken ti maipaay cadagiti ar-ari ti Siria, inruarda ida a gapu iti pannacaaramatda.
Ngem ket di ni ari Salomon nagayat iti adu a gangannaet a babbai, agraman ti babai nga anac ni Faraon, bab-bai cadagiti Moabitas, Ammonitas, Edomitas, Sidonios, ken Heteos;
Cadagiti nasnacion a maipanggep cadacuada ti nagcunaan ni Jehova cadagiti annac ti Israel: Dicayto mapan cadacuada, uray isuda didanto umay cadacayo; ta di bumurong nga isuda pagsubliendanto ta pusoyo a sumurot cadagiti didiosda: ni Salomon nadecket ti panagayatna cadagitoy.
Ket isu addaan idi iti pito gasut nga assawa, a princesas, ken tallo gasut a camalala; ket dagiti assawana pinagsublida ti pusona.
Ta naaramid, idi a ni Salomon lacayen, a dagiti assawana pinagsublida ti pusona a pinasurot cadagiti sabali a didios; ket ti pusona saan a nasin-aw ken Jehova a Diosna, a cas iti puso idi ni David nga amana.
Ta ni Salomon simmurot ken Astarot a babai a diosen dagiti Sidonios, ken simmurot ken Milcom ti kinarimon dagiti Ammonitas.
Ket ni Salomon inaramidna ti dakes iti imatang ni Jehova, ket saan a simmurot a naananay ken Jehova a cas inaramid ni David nga amana.
Iti casta ni Salomon namutar iti maysa a nangato a disso a maipaay ken Cemos ti kinarimon ti Moab, iti bantay nga adda iti sango ti Jerusalem, ken maipaay ken Moloc ti kinarimon dagiti annac ni Ammon.
Ken casta met nga inaramidna a maipaay cadagiti amin a gangannaet nga assawana, isuda a nagpupuur iti incienso ken nagdaton cadagiti didiosda.
Ket ni Jehova nacaunget ken Salomon, ta ti pusona naglicud ken Jehova, a Dios ti Israel, isu a nagparang kencuana a namindua.
Ken imbilinna kencuana ti maipanggep itoy a banag, nga isu dinto sumurot cadagiti sabali a didios: ngem isu saanna nga inannurot ti imbilin ni Jehova.
Gapuna a ni Jehova kinunana ken Salomon, Agsipud ta naaramid dagitoy gapu kenca, ket dica sinalimetmetan ti tulagco ken dagiti ipapaalagadco, isuda nga imbilinco kenca, di-bumurong a siac pisangecto ti pagarian manipud kenca, ket itedconto iti adipenmo.
Nupay casta cadagiti al-aldawmo diacto aramiden, gapu ken David nga amam: ngem pisangecto iti ima ti anacmo.
Ngem ket di diacto pigisen ti amin a pagarian; ngem itedconto ti maysa a caputotan iti anacmo, gapu ken David nga adipenco, ken gapu iti Jerusalem isu a pinilic.
Ket ni Jehova namangon iti maysa a cabusor ni Salomon, ni Adad nga Edomita: isu ti putot ti ari ti Edom.
Ta naaramid, idi adda ni David sadi Edom, ket ni Joab a capitan ti buyot simmang-at a mangitabon cadagiti natay, ket kinabilna amin dagiti lallaki ti Edom.
(Ta ni Joab ken ti amin nga Israel nagyanda sadiay iti innem a bulan, agingga iti naiccatna amin dagiti lallaki sadi Edom);
Ni Adad nagtaray, isu ken dadduma nga Edomitas cadagiti ad-adipen ni amana, a napan sadi Egipto, idinto a ni Adad ubing pay laeng.
Ket isuda timmacderda nanipud Madian; ket napanda sadi Paran; ket isuda nangalada ti lallaki a caduada manipud Paran, ket napanda sadi Egipto, ken Faraon nga ari ti Egipto, isu a nangted kencuana iti maysa a balay, ken nangdutoc kencuana ti taraon, ken nangted kencuana iti daga.
Ket ni Adad nacasarac iti dackel a parabur iti imatang ni Faraon, iti casta nga isu intedna kencuana nga asawa ti babai a cabagis ti asawana met laeng, ti cabagis ni Tafnes a reina.
Ket ti cabagis ni Tafnes impasngayna kencuana ni Genubat nga anacna a lalaki, isu a ni Tafnes impusingna iti balay ni Faraon; ket ni Genubat adda idi iti balay ni Faraon a maicuyog cadagiti annac a lallaki ni Faraon.
Ket idi ni Adad nangngegna sadi Egipto a ni David nakiturogen cadagiti ammana, ket ni Joab a capitan ti buyot natayen, ni Adad kinunana ken Faraon, Palubusannac, tapno mapanac iti dagac met laeng.
Idi casta ni Faraon kinunana kencuana, Ngem ania ti nagcurangam caniac nga, adtoy, sica masapulmo ti mapan iti dagam met laeng
Ket isu insungbatna, Awan; ngem ket di palubusannac.
Ket ti Dios namangon ti sabali a cabusor ni Salomon isu ni Rezon nga anac a lalaki ni Eliada, isu a nagtalaw ken apona nga Adad-ezer nga ari ti Soba.
Ket isu nangurnong cadagiti lallaki, ket nagcapitan iti maysa a buyot, idi ni David pinatayna dagiti taga Soba: ket isuda napanda sadi Damasco, ket nagyanda sadiay, ken nagari sadi Damasco.
Ket isu ti maysa a cabusor ti Israel cadagiti amin nga aldaw ni Salomon, sabali laeng ti kinadakes nga inaramid ni Adad: ket isu binusorna ti Israel, ket nagari sadi Siria.
Ket ni Jeroboam nga anac a lalaki ni Nabat, a maysa nga Efraimita a taga Sereda, a maysa nga adipen ni Salomon, a ti nagan ti inana Serva, a maysa a balo, isu met intag-ayna ti imana a maibusor iti ari.
Ket daytoy isu ti gapu ti nangitagayanna iti imana a maibusor iti ari: Ni Salomon binangonna ti Millo, ket tinarimaanna ti dadael ti ili ni David nga amana.
Ket ti lalaki a ni Jeroboam isu ti maysa a lalaki a mannacabalin ken maingel; ket ni Salomon nakitana ti bumaro a lalaki nga isu ti nagaget, ket isu iniccanna iti akem iti amin a trabajo ti balay ni Jose.
Ket naaramid idi a tiempo, a ni Jeroboam rimmuar sadi Jerusalem, nga isu nasaracan ni mammadto nga Ahias a Silonita iti dalan; ket ni Ahias insibbona ti maysa a baro a cawes; ket isuda a dua agwaywayasda iti away.
Ket ni Ahias kinapetna ti baro a cawes nga adda kencuana, ket isu ti pinigisna iti sangapulo ket dua a carigis.
Ket isu kinunana ken Jeroboam, Alaem ti sangapulo a carigis; ta castoy ti kinuna ni Jehova, a Dios ti Israel, Adtoy, siac pigisecto ti pagarian iti ima ni Salomon, ket itedconto ti sangapulo a caputotan kenca.
(Ngem addanto kencuana ti maysa a caputotan, a gapu ken adipenco a David ken gapu iti Jerusalem, ti ili a pinilic cadagiti amin a caputotan ti Israel);
Agsipud ta isuda binaybay-andac, ket nagrucbabda ken ni Astarot a babai a diosen dagiti Sidonios, ken ni Cemos a diosen ti Moab, ken ni Milcom a diosen dagiti annac ni Ammon: ket isuda saanda a nagna cadagiti daldalanco, tapno aramidenda ti nalinteg cadagiti matmatac, ken tapno salimetmetanda dagiti ipapaalagadco ken dagiti linlintegco, a cas inaramid ni David nga amana.
Nupay casta diacto alaen ti amin a pagarian iti imana; ngem isu aramidecto a principe cadagiti amin nga aldaw ti panagbiagna, gapu ken adipenco a David isu a pinilic, a nangsalimetmet cadagiti bilbilinco ken cadagiti ipapaalagadco;
Ngem alaecto ti pagarian iti ima ti anacna, ket itedconto kenca, isu dagiti sangapulo a caputotan.
Ket iti anacna itedconto ti maysa a caputotan, tapno ni David nga adipenco adda maysa a pagsilawanna nga agnanayon iti sangoc sadi Jerusalem, ti ili a pinilic tapno icabilco ti naganco sadiay.
Ket sica ti alaecto, ket agaricanto a cas iti amin a tarigagayan ti cararuam, ket agaricanto iti Israel.
Ket castoyto, no ipangagmonto ti amin nga ibilinco kenca, ket magnacanto cadagiti daldalanco, ket aramidem ti nalinteg cadagiti matac, a salimetmetam dagiti ipapaalagadco ken dagiti bilbilinco, a cas inaramid ni David nga adipenco; a siac addaacto kenca, ket ibangonancanto iti maysa a namayengmeng a balay a cas panamangonco ti maipaay ken David, ket itedconto ti Israel kenca.
Ket siac gapu itoy parigatecto ti putot ni David, ngem saan nga agnanayon.
Ni Salomon inagawaanna ngarud a papatayen ni Jeroboam; ngem ni Jeroboam timmacder, ket nagtaray sadi Egipto, ken ni Sisac nga ari ti Egipto, ket adda sadi Egipto inggana iti ipapatay ni Salomon.
Ket ti nabati cadagiti ar-aramid ni Salomon, ken amin ti inaramidna, ken ti kinasiribna, saanda aya a naisurat iti libro dagiti ar-aramid ni Salomon?
Ket ti bayat ti panagari ni Salomon iti amin nga Israel uppat a pulo a tawen.
Ket ni Salomon nakiturog cadagiti ammana, ket isu naitabon iti ili ni David nga amana: ket ni Roboam nga anacna nagari iti saadna.
Ni Roboam agari.
Surotenna ti dakes a patigmaan.
Ket ni Roboam napan sadi Siquem: ta amin nga Israel napan sadi Siquem tapno isu ti aramidenda nga ari.
Ket naaramid, idi a ni Jeroboam nga anac ni Nabat nangngeganna (ta isu adda pay laeng sadi Egipto, isu a nagtarayanna idi a naggapu iti sango ni ari Salomon, ket ni Jeroboam nagyan sadi Egipto,
Ket isuda nagbaonda ken isu inayabanda), a ni Jeroboam ken ti amin a gimong ti Israel napanda, ket nagsaoda ken Roboam, a kinunada,
Ni amam inaramidna ti sangolmi a nadagsen: ita ngarud aramidem a nalaglag-an ti nadagsen a panagservi ken amam, ken ti nabantut a sangolna isu nga insangolna cadacami, ket dacami agservicamto kenca.
Ket isu kinunana cadacuada, Pumanawcayo pay iti tallo nga aldaw, calpasanna umaycayo manen caniac
Ket dagiti tattao pimmanawda.
Ket ni ari Roboam nakiuman cadagiti lallacay a nagtacder iti sango ni Salomon nga amana idi a sibibiag pay laeng, a kinunana, Ania a patigmaan ti itedyo caniac tapno maited a sungbat iti daytoy nga ili?
Ket isuda nagsaoda kencuana, a kinunada, No sica ti maysa nga adipen iti daytoy nga umili ita nga aldaw, ket agservicanto cadacuada, ket sungbatam ida, ket agsaoca cadagiti naimbag a sasao cadacuada, ti casta isudanto ti adipenmo nga agnanayon.
Ngem isu binay-anna ti patigmaan dagiti lallacay isu nga intedda, ket nakiuman cadagiti agtutubo a lallaki isuda a dimmackel a caduana, isuda a nagtacder iti sangona.
Ket isu kinunana cadacuada, Ania a patigmaan ti itedyo, tapno maisublitayo coma ti sungbat iti daytoy nga umili, isu a nagsao caniac a kinunana, Aramidem a nalaglag-an ti sangol isu a ni amam insangolna cadacami?
Ket dagiti agtutubo a lallaki isuda a dimmackel a caduana nagsaoda kencuana, a kinunada, Castoy ti cunaem itoy nga umili a nagsao kenca, a kinunana, Ni amam inaramidna ti sangolmi a nabantut, ngem isu ti aramidem a nalaglagan cadacami; castoy ti masaomto cadacuada, Ti kikitco napuspuscol ngem dagiti lomo ni amac.
Ket nupay no ni amac pinarabawannacayo iti maysa a nadagsen a sangol, siac nayonacto ti sangolyo: ni amac sinaplitnacayo cadagiti pagbaot, ngem saplitencayto cadagiti manggagama.
Iti casta ni Jeroboam ken ti amin nga ili napanda ken Roboam iti maicatlo nga aldaw, a cas imbilin ti ari, a kinunana, Umaycayo caniac manen iti maicatlo nga aldaw.
Ket ti ari simmungbat iti umili iti nagubsang unay, ket binay-anna ti patigmaan nga inted dagiti lallacay kencuana,
Ket sinaona cadacuada ti cas ti patigmaan dagiti agtutubo a lallaki, a kinunana, Ni amac inaramidna ti sangolyo a nadagsen, ngem siac nayonacto ti sangolyo: ni amac sinaplitnacayo cadagiti pagbaot, ngem siac saplitencayto cadagiti manggagama.
Iti casta ti ari dina impangag ti umili; ta isu ti maysa a banag a gapu ken Jehova, tapno mapasingkedanna ti saona, isu a ni Jehova sinaona iti pannacaaramat ni Ahias a Silonita ken ni Jeroboam nga anac ni Nabat.
Ti yaalsa ti Israel.
Ket idi makita ti amin nga Israel a ti ari dina impangag ida, ti umili simmungbat iti ari, a kinunana, Ania ti bagimi ken David
awan met ti tawidmi iti anac ni Jesse: cadagiti toltoldayo, O Israel: ita kitaem ti bucbucodmo a balay, David
Iti casta ti Israel napan cadagiti toltoldada.
Ngem no maipanggep cadagiti annac ti Israel nga agnaed cadagiti il-ili ti Juda, ni Roboam nagari cadacuada.
Idi a casta ni ari Roboam imbaonna ni Adoram, nga adda iti ngatoen dagiti lallaki a mapolong; ket ti amin nga Israel isu inuborda a pinatay cadagiti batbato
Ket ni ari Roboam nagdardaras a limmugan iti luganna, tapno agtaray sadi Jerusalem.
Iti casta ti Israel immalsa a maibusor iti balay ni David inggana ita nga aldaw.
Ket naaramid, idi nga amin nga Israel nangngegda a ni Jeroboam nagsubli, nga isuda nagbaonda ket isu pinaayabanda iti gimong, ket isu ti inaramidda nga ari iti amin nga Israel: awan simmurot iti balay ni David, no saan laeng a ti caputotan ni Juda.
Ket idi a ni Roboam napan sadi Jerusalem, isu tiniponna ti amin a balay ni Juda, ken ti caputotan ni Benjamin, a sangagasut walopulo a ribu a napili a lallaki, nga isuda dagiti gumugubat, tapno gubatenda ti balay ti Israel, tapno maisublida manen ti pagarian ken Roboam nga anac ni Salomon.
Ngem ti sao ni Jehova immay ken Semeias a lalaki ti Dios, a kinunana,
Saoem ken Roboam nga anac ni Salomon, nga ari ti Juda, ken iti amin a balay ti Juda ken Benjamin, ken ti matda iti umili, a cunam,
Castoy ti cuna ni Jehova, Dicayto sumang-at, ken dicayo met gubaten dagiti cacabsatyo nga annac ti Israel: agsubli ti tunggal lalaki iti balayna ta daytoy a banag gapu caniac
Iti casta isuda impangagda ti sao ni Jehova, ket nagsublida ket napanda iti dalanda, a mayannurot iti sao ni Jehova.
Idin ni Jeroboam binangonna ti Siquem iti caturodan ti Efraim, ket nagnaed sadiay; ket isu rimmuar sadiay, ket binangonna ti Penuel.
Ket ni Jeroboam kinunana iti pusona, Ita ti pagarian agsublinto iti balay ni David:
No daytoy nga umili sumang-at a mangisaclang cadagiti datdaton iti balay ni Jehova sadi Jerusalem, iti casta ti puso daytoy nga umili agsublinto manen iti apoda, ken Roboam met laeng nga ari ti Juda: ket isuda papatayendacto, ket agsublidanto ken Roboam nga ari ti Juda.
Gapuna a ti ari nakiuman, ket nangaramid ti dua a sinan-urbon a balitoc; ket isu kinunana cadacuada, Napalalo unay cadacayo ti isasang-at sadi Jerusalem: adtoy, dagiti didiosmo, O Israel, isuda a nangaon kenca iti daga ti Egipto.
Ket isu incabilna ti maysa sadi Bet-el, ket ti sabali incabilna sadi Dan.
Ket daytoy a banag naaramid a maysa a basol; ta ti umili napan tapno agrucbab iti sango ti maysa, agingga met laeng iti Dan.
Ket isu namutar cadagiti balbalay cadagiti nangato a disso, ket nangaramid cadagiti papadi a nagtaud iti amin nga umili, nga isuda dagiti saan nga annac ni Levi.
Ket ni Jeroboam nangornos iti maysa a fiesta iti maicawalo a bulan, iti maicasangapulo ket lima nga aldaw iti bulan, a cas iti fiesta nga adda iti Juda, ket isu simmang-at agingga iti altar; casta ti inaramidna sadi Bet-el, a nagdatdaton cadagiti sinan-urbon nga isu inaramidna: ket isu insaadna sadi Bet-el dagiti papadi dagiti nangato a disso nga inaramidna.
Ket isu simmang-at agingga iti altar nga inaramidna sadi Bet-el iti maicawalo a bulan, iti bulan nga isu pinarbona iti pusona met laeng: ket isu nangornos iti maysa a fiesta a maipaay cadagiti annac ti Israel, ket simmang-at agingga iti altar, a nagpuur iti incienso.
Ket, adtoy, ti maysa a lalaki ti Dios a naggapu sadi Juda a gapu iti sao ni Jehova immay idiay Bet-el: ket ni Jeroboam agtatacder iti denna ti altar tapno mangpuur iti incienso.
Ket isu nagickis a maibusor iti altar a gapu iti sao ni Jehova, ket kinunana, O altar, altar, castoy ti cuna ni Jehova: Adtoy, maysa nga anac maipasngayto iti balay ni David, nga agnagan iti Josias; ket isu idatonnanto iti rabawmo dagiti papadi dagiti nangato a disso nga agpupuur iti incienso iti rabawmo, ket tultulang dagiti tattao ti puurandanto iti rabawmo.
Ket isu nangted ti maysa a tanda idi met laeng nga aldaw, a kinunana, Daytoy isu ti tanda isu a sinao ni Jehova: Adtoy, ti altar magisayto, ket dagiti dapo nga addada iti rabawna maibellengdanto.
Ket naaramid idi a ti ari mangngegna ti panagcuna ti lalaki ti Dios, isu nga impuccawna a maibusor iti altar sadi Bet-el, a ni Jeroboam inyunnatna ti imana manipud iti altar, a kinunana, Isu tiliwenyo
Ket ti imana, nga inyunnatna a maibusor kencuana, nagango, iti casta nga isu dina naisubli iti cagagapuna.
Ti altar met nagisay, ket dagiti dapo naibellengda nanipud iti altar, a cas iti tanda isu a ti lalaki ti Dios intedna a gapu iti sao ni Jehova.
Ket ti ari simmungbat, ket kinunana iti lalaki ti Dios, Gawawaem ita ti parabur ni Jehova a Diosmo, ket cumararagca a maipaay caniac, tapno ti imac mapasubli manen caniac
Ket ti lalaki ti Dios gimmawwawa ken Jehova, ket ti ima ti ari napasubli manen kencuana, ket naipulang a cas idi cagagapuna.
Ket ti ari kinunana iti lalaki ti Dios, Umayca caniac iti balay, ket agpalamiisca, ket iccancanto iti maysa a gunguna.
Ket ti lalaki ti Dios kinunana iti ari Uray itedmonto caniac ti cagudua ti balaymo, diacto cumuyog kenca a mapan, diacto mangan iti tinapay wenno uminum iti danum iti daytoy a disso;
Ta casta ti naibilin caniac babaen ti sao ni Jehova, a kinunana, Dicanto mangan iti tinapay, wenno uminum iti danum, wenno agsubli iti dalan a nagnaam.
Iti casta isu napan iti sabali a dalan, ket saan a nagsubli idi dalan a nagnaanna a napanan idiay Bet-el.
Ket agnaed ti maysa a lacay a mammadto idiay Bet-el; ket maysa cadagiti annacna a lallaki dimteng ket imbagana kencuana dagiti amin nga aramid a ti lalaki ti Dios inaramidna iti daydi nga aldaw idiay Bet-el: dagiti sasao nga isu sinaona iti ari, sinaoda met ken ni amada.
Ket ni amada kinunana cadacuada, Sadino ti nagturonganna
Ket dagiti annacna nakitada ti nagturongan ti lalaki ti Dios, a naggapu sadi Juda.
Ket isu kinunana cadagiti annacna, Sillaanyo a maipaay caniac ti asno
Iti casta isuda sinillaanda a maipaay kencuana ti asno; ket sinacayanna.
Ket isu sinurotna ti lalaki ti Dios, ket isu nasaracanna nga agtugtugaw iti siroc ti maysa a lugo; ket isu kinunana kencuana, Sica ti lalaki ti Dios a naggapu sadi Juda
Ket isu kinunana, Siac.
Iti casta isu kinunana kencuana, Umayca caniac iti balay, ket manganca iti tinapay.
Ket isu kinunana, Diac mabalin ti agsubli a cumuyog kenca, uray sumbrec a cumuyog kenca; wenno siac manganacto iti tinapay uray makiinum kenca iti danum ditoy a disso:
Ta naisao caniac a gapu iti sao ni Jehova, 
Dicanto mangan iti tinapay wenno uminum iti danum sadiay, wenno agsublicanto manen a magna iti dinalanmo a napan.
Ket isu kinunana kencuana, Siac maysaac met a mammadto a cas kenca; ket maysa nga angel nagsao caniac a gapu iti sao ni Jehova, a kinunana, Isublim a caduam iti balaymo, tapno isu macapangan iti tinapay ken macainum iti danum
Ngem isu nagulbod kencuana.
Iti casta isu nagsubli a kimmuyog kencuana, ket nangan iti tinapay iti balayna, ken imminum iti danum.
Ket naaramid, idinto nga agtutugawda iti lamesaan a ti sao ni Jehova immay iti mammadto isu a nangisubli kencuana;
Ket isu nagickis iti lalaki ti Dios a naggapu sadi Juda, a kinunana, Castoy ti kinuna ni Jehova, Agsipud ta dica nagtulnog iti ngiwat ni Jehova, ket dica inannurot ti bilin isu a ni Jehova a Diosmo imbilinna kenca,
Ngem nagsublica, ket nanganca iti tinapay ken imminumca iti danum iti disso isu a nagcunaanna kenca, Dica mangan iti tinapay, ken dica uminum iti danum; ti bagim saanto a dumteng iti tanem dagiti ammam.
Ket naaramid calpasan ti pannanganna iti tinapay, ken calpasan ti iyiinumna, nga isu sinillaanna, ti asno, a maipaay kencuana cayatna a sawen, maipaay iti mammadto nga isu insublina.
Ket idi nga isu nacaawiden, maysa a leon simmabet kencuana iti dalan, ket isu ti pinatayna: ket ti bangcayna naiwalang iti dalan, ket ti asno sitatacder iti dennana; ti leon met sitatacder iti denna ti bangcay.
Ket, adtoy dagiti lallaki naglabasda iti asideg, ket nakitada ti bangcay a naiwalang iti dalan, ken ti leon a sitatacder iti denna ti bangcay; ket napanda ket imbagada iti ili a pagnaedan ti lacay a mammadto.
Ket idi a ti mammadto a nangisubli kencuana a naggapu iti dalan nangngegganna, kinunana, Isu ti lalaki ti Dios, nga di-nagtulnog iti ngiwat ni Jehova: gapuna a ni Jehova inyawatna iti leon, isu a namisangpisang kencuana, ken namatay kencuana, a mayannurot iti sao ni Jehova, nga isu insaona kencuana.
Ket nagsao cadagiti annacna, a kinunana, Sillaanyo a maipaay caniac ti asno
Ket sinillaanda.
Ket isu napan ket nasaracanna ti bangcay a naiwalang iti dalan, ken ti asno ken ti leon a sitatacderda iti denna ti bangcay; ti leon saanna a linamut ti bangcay, ken saanna met a pinisangpisang ti asno.
Ket ti mammadto inacupna ti bangcay ti lalaki ti Dios, ket imparabawna iti asno, ket isu ti insublina; ket immay iti ili ti lacay a mammadto, tapno dung-awanna ken isu ti itabonna.
Ket isu incabilna ti bangcayna iti tanemna met laeng; ket isu dinungdungawanda, a kinunada, Ay, cabsatco!
Ket naaramid, iti calpasan ti panangitabonna kencuana, nga isu nagsao cadagiti annacna, a kinunana, Intono matayac, iti casta itabondac iti tanem a yan ti lalaki ti Dios a naitabon icabilyo dagiti tultulangco iti denna dagiti tultulangna.
Ta ti sao nga isu inyickisna a gapu iti sao ni Jehova a maibusor iti altar sadi Bet-el, ken maibusor cadagiti amin a balbalay cadagiti nangato a disso nga adda cadagiti il-ili ti Samaria, dinto bumurong a matungpal.
Iti calpasan daytoy a banag ni Jeroboam saan a naglicud iti dakes a dalanna, no di ket nangaramid manen cadagiti amin nga ili cadagiti papadi dagiti nangato a disso: siasinoman a mayat, isu ti inconsagrarna, tapno adda coma idi papadi dagiti nangato a disso.
Ket daytoy a banag nagbalin a basol iti balay ni Jeroboam, tapno isu maiccat, ken isu madadael manipud iti rabaw ti daga.
Idi a tiempo ni Abias nga anac a lalaki ni Jeroboam nagsakit.
Ket ni Jeroboam kinunana ken asawana, Agdawatac kenca, tumacderca ket manglimoca, tapno saan a maammoan a sica ti asawa ni Jeroboam; ket inca sadi Silo: adtoy, adda sadiay ni Ahias a mammadto, isu a nagsao ti maipapan caniac a siac agariacto iti daytoy nga umili.
Ket mangitugotca iti sangapulo a tinapay, ken bibbibingca, ken sangaporong-go a diro, ket mapanca kencuana: isu ibagananto kenca ti mapasamacto iti ubing.
Ket ti asawa ni Jeroboam inaramidna ti casta, ket timmacder, ket napan sadi Silo, ket napan iti balay ni Ahias
Ket ni Ahias saan a macakitan; ta dagiti matana addada a nacullaapan a gapu iti kinalacayna.
Ket ni Jehova kinunana ken Ahias, Adtoy, ti asawa ni Jeroboam immay tapno agsaludsud kenca ti maipapan iti anacna; ta isu adda a masakit: castoy ken castoy ti cunaemto kencuana, ta castoyto, no isu sumrec, nga isu aginsasabali a babai.
Ket casta idi, idi a ni Ahias nangngegna ti padacpadac dagiti sacana, idi nga isu sumsumrec iti ruangan, nga isu kinunana, Sumrecca, sica asawa ni Jeroboam; apayapay nga aginsasabalica
Ta siac naibaonac kenca nga adda nadagsen a damdamag.
Inca, ibagam ken Jeroboam, castoy ti kinuna ni Jehova, ti Dios ti Israel: Agsipud ta siac intan-occa iti tengnga ti umili, ken inaramidca a pangulo iti ilic nga Israel,
Ken pinisangco ti pagarian iti balay ni David, ket isu ti intedco kenca; ket nupay casta sica saanca a pimmada ken adipenco a David, isu a nangsalimetmet cadagiti bilbilinco, ken isu a simmurot caniac iti amin a pusona, tapno aramidenna laeng dagidiay nasayaat cadagiti matac.
No di ket inaramidmo ti dakes a nangnangrona ngem cadagiti amin nga immununa ngem sica, ket napanca ket nangaramidca cadagiti sabsabali a didios, ken sinocog a ladladawan, tapno panggargarim caniac nga agpungtot, ket imbellengnac iti licudam:
Iti casta, adtoy, siac yegconto ti dakes iti balay ni Jeroboam, ket keltayecto ken Jeroboam ti tumunggal maysa nga ubing a lalaki, isu a maripcan ken mabay-an a bulos iti Israel ken caycayecto a matalipupus ti balay ni Jeroboam, a cas maysa a tao no caycayenna ti rugit, inggana iti maiccat amin.
Ti matay ken Jeroboam iti ili lamutento dagiti asaso; ket ti matay iti let-ang lamutento dagiti tumatayab ti tangatang: ta isu ti imbaga ni Jehova.
Sica tumacderca ngarud, inca iti balaymo: ket intono dagiti sacam bumaddecda iti ili, ti ubing matayton.
Ket amin nga Israel agdung-awdanto gapu kencuana, ket isu itabondanto: ta ken Jeroboam isu laeng ti dumtengto iti tanem, agsipud ta iti balay ni Jeroboam nasaracan ti dadduma a naimbag a banag a maiturong ken Jehova, ti Dios ti Israel.
Maysa pay ni Jehova mamatacderto kencuana ti maysa nga ari iti Israel, isu a mangipusayto ti balay ni Jeroboam iti daydiay nga aldaw: ngem ania
uray ita.
Ta ni Jehova cabilennanto ti Israel, a cas maysa a badobadoc a malugayug iti danum; ket isu parutennanto ti Israel iti daytoy naimbag a daga isu nga intedna cadagiti ammada, ket iwarasnanto ida iti ballasiw ti Carayan, agsipud ta isuda inaramidda dagiti Asherahda, a pinanggargarida nga agpungtot ken Jehova.
Ket isu baybay-annanto ti Israel a gapu cadagiti basol ni Jeroboam, isu a nacabasolanna, ken isu a pinamagbasolna iti Israel.
Ket ti asawa ni Jeroboam timmacder, ket nagawid, ket napan sadi Tirsa: ket idi nacagteng iti dapian ti balay, ti ubing natay.
Ket amin nga Israel isu ti intabonda, ket dinungdungawanda, a cas iti sao ni Jehova, isu a sinaona iti pannacaaramat ni adipenna nga Ahias a mammadto.
Ket ti matda cadagiti aramid ni Jeroboam, no casano ti pannakigubatna, ken no casano ti panagarina, adtoy, isuda addada a naisurat iti libro dagiti cronicas dagiti ar-ari ti Israel.
Ket dagiti al-aldaw a panagari ni Jeroboam duapulo ket dua a tawen: ket isu nakiturog cadagiti ammana, ket ni Nadab nga anacna nagari iti saadna.
Ket ni Roboam nga anac a lalaki ni Salomon nagari idiay Juda
Ni Roboam agtawen iti uppat a pulo ket maysa idi mangrugi nga agari, ket isu nagari iti sangapulo ket pito a tawen sadi Jerusalem, ti ili a pinili ni Jehova cadagiti amin a caputotan ti Israel, tapno icabilna ti naganna sadiay: ket ti nagan ni inana Naama nga Ammonita.
Ket ti Juda inaramidna daydi a dakes iti imatang ni Jehova, ket isu ginargarida a nagimon cadagiti basbasolda nga inaramidda, a nacarcaro ngem amin cadagiti inaramid dagiti ammada.
Ta isuda met namangonda a maipaay cadacuada cadagiti nangato a disso, ken monmonmon, ken Asherah, iti tumunggal nangato a turod, ken iti siroc ti tumunggal narucbos a cayo;
Ket adda met dagiti sodomitas iti daga: isuda inaramidda ti mayannurot iti amin a kinarimon dagiti nasnacion a pinagtalaw ni Jehova iti sango dagiti annac ti Israel.
Ket naaramid iti maicalima a tawen ni ari Roboam, a ni Sisac nga ari sadi Egipto simmang-at a bumusor iti Jerusalem;
Ket isu innalana dagiti gamgameng ti balay ni Jehova, ken dagiti gamgameng ti balay ti ari; isu innalana amin met laeng: ken isu innalana amin dagiti calcalasag a balitoc nga inaramid ni Salomon.
Ket ni ari Roboam nagaramid iti lugar dagidiay cadagiti calcalasag a gambang, ket isuda dagiti incumitna cadagiti imima dagiti cacapitan ti agbantay, nga agaywan idi iti ruangan ti balay ti ari.
Ket casta idi, nga iti masansan a ti ari simrec iti balay ni Jehova, isuda dagiti itugotda, ket isuda dagiti isublida iti siled ti agbantay.
Ket ti matda cadagiti aramid ni Roboam, ken amin nga inaramidna, saanda aya a naisurat iti libro dagiti cronicas dagiti ar-ari ti Juda?
Ket adda idi gubat ni Roboam ken ni Jeroboam a cancanayon.
Ket ni Roboam nakiturog cadagiti ammana, ket isu naitabon a nainayon cadagiti ammana iti ili ni David: ket ti nagan ni inana Naama nga Ammonita
Ket ni Abiam nga anacna nagari iti saadna.
Ti panagari ni Abiam iti Juda.
Ket iti maicasangapulo ket walo a tawen ni ari Jeroboam nga anac ni Nabat nangrugi ni Abiam a nagari iti Juda.
Tallo a tawen ti panagarina sadi Jerusalem: ket ti nagan ni inana Maaca nga anac ni Abisalom.
Ket isu nagna cadagiti amin a basbasol ni amana, nga inaramidna idi casacbayanna; ket ti pusona saan a naimbag ken Jehova a Diosna, a cas ti puso ni David nga amana.
Nupay casta gapu ken David ni Jehova a Diosna isu ti iniccanna ti maysa a pagsilawan sadi Jerusalem, tapno maitanoc ti anacna iti calpasanna, ken tapno mapatibker ti Jerusalem;
Ta ni David inaramidna daydi a nalinteg cadagiti mata ni Jehova, ket saan a simmiasi iti aniaman a banag nga imbilinna kencuana cadagiti amin nga aldaw ti panagbiagna, malacsid laeng ti maipanggep ken Uria a Heteo.
Ket adda idi gubat ken ni Roboam ken ni Jeroboam cadagiti amin nga al-aldaw ti panagbiagda.
Ket ti matda cadagiti aramid ni Abiam, ken amin nga inaramidna, saanda aya a naisurat iti libro dagiti cronicas dagiti ar-ari ti Juda
Ket adda idi gubat cada Abiam ken ni Jeroboam.
Ket ni Abiam nakiturog cadagiti ammana; ket isu intabonda iti ili ni David: ket ni Asa nga anacna nagari iti saadna.
Ket iti maicaduapulo a tawen ni Jeroboam nga ari ti Israel nangrugi ni Asa a nagari iti Juda.
Ket uppat a pulo ket maysa a tawen a nagari sadi Jerusalem: ket ti nagan ni inana Maaca nga anac ni Abisalom.
Ket ni Asa inaramidna daydi a naimbag cadagiti mata ni Jehova, a cas iti inaramid ni David nga amana.
Ket isu pinagtalawna dagiti sodomitas iti daga, ket iniccatna amin dagiti ladladawan nga inaramid dagiti ammana.
Ken castamet ni Maaca nga inana isu iniccatna iti kinareina, ta isu nagaramid ti maysa a nacarimrimon a ladawan a maipaay iti maysa nga Asherab; ket ni Asa pinucanna ti ladawanna, ket pinuuranna idiay waig a Cedron.
Ngem dagiti nangato a disdisso saanda a naiccat: nupay casta ti puso ni Asa naimbag unay ken Jehova cadagiti amin nga al-aldawna.
Ket isu inserrecna iti balay ni Jehova dagiti banbanag nga impaay ni amana, ken dagiti banbanag nga isu met laeng impaayna, pirac, ken balitoc, ken al-alicamen.
Ket adda idi gubat cada Asa ken ni Baasa nga ari ti Israel cadagiti amin nga al-aldawda.
Ket ni Baasa nga ari ti Israel simmang-at a bumusor iti Juda, ket binangonna ti Rama, tapno dina palubosan ti uray maysa a rumuar wenno mapan ken Asa nga ari ti Juda.
Idi a casta ni Asa innalana amin ti pirac ken ti balitoc a natidda cadagiti gamgameng ti balay ni Jehova, ken cadagiti gamgameng ti balay ti ari, ket inyawatna ida iti ima dagiti ad-adipenna; ket ni ari Asa imbaonna ida ken Ben-adad, nga anac ni Tabrimon, nga anac ni Hezion, nga ari ti Siria, nga agnaed sadi Damasco, a kinunana,
Adda maysa a pagnomoanan caniac ken sica, ken ni amac ken ni amam: adtoy, ibaonco kenca ti maysa nga sagut a pirac ken balitoc; inca, dadaelem ti tulagmo ken Baasa nga ari ti Israel, tapno isu pumanaw caniac.
Ket ni Ben-adad impangagna ni ari Asa, ket imbaonna dagiti cacapitan dagiti buyotna a bumusor cadagiti il-ili ti Israel, ket kinabilna ti Ahion, ken ti Dan, ken ti Abelbeth-maaca, ken ti amin a Cinnerot, agraman iti amin a daga ti Neftali.
Ket naaramid, idi a ni Baasa nangngeganna, binay-anna a bangonen ti Rama, ket nagnaed sadi Tirsa.
Idi a casta ni ari Asa nangaramid ti maysa a panangiwarragawag iti amin a Juda: awan nalacsid: ket isuda binunagda dagiti batbato ti Rama, ken ti taricayona, a pinangbangon ni Baasa; ket ni ari Asa binangonna cadagitoy ti Gabaa ti Benjamin, ken ti Mizpa.
Ket ti matda cadagiti amin nga ar-aramid ni Asa, ken amin a pannacabalinna, ken amin nga inaramidna, ken dagiti il-ili a binangonna, saanda aya a naisurat iti libro dagiti cronicas dagiti ar-ari ti Juda
Ngem iti tiempo ti kinalacayna isu nagsakit cadagiti sacana.
Ket ni Asa nakiturog cadagiti ammana, ket naitabon a nainayon cadagiti ammana iti ili ni David nga amana; ket ni Josafat nga anacna nagari iti saadna.
Ti panagari ni Nadab iti Israel.
Ket ni Nadab nga anac ni Jeroboam nangrugi a nagari iti Israel iti maicadua a tawen ni Asa nga ari ti Juda; ket isu nagari iti Israel iti dua a tawen.
Ket isu inaramidna daydi a dakes iti imatang ni Jehova, ket nagna iti dalan ni amana, ken iti basolna isu a pinamagbasolna iti Israel.
Ket ni Baasa nga anac ni Ahias, iti balay ni Issacar, immalsa a bumusor kencuana; ket isu kinabil ni Baasa sadi Gibbeton, isu a biang idi dagiti Filisteos; ta ni Nadab ken amin nga Israel linacubda ti Gibbeton.
Ket iti maicatlo a tawen ni Asa nga ari ti Juda isu ti panangpatay ni Baasa kencuana, ket nagari iti saadna.
Ket naaramid nga, apaman nga isu ti ari, isu kinabilna ti amin a balay ni Jeroboam; awan ti tiniddana ken Jeroboam nga aniaman nga aganges, inggana iti panangracracna kencuana: a mayannurot iti sao ni Jehova, isu a sinaona iti pannacaaramat ni adipenna nga Ahias a Silonita;
A gapu cadagiti basbasol ni Jeroboam isu a nacabasolanna, ken isu a pinamagbasolna iti Israel, gapu iti panggargarina isu a pananggargarina nga agpungtot ni Jehova, ti Dios ti Israel.
Ket ti matda cadagiti aramid ni Nadab, ken amin nga inaramidna, saanda aya a naisurat iti libro dagiti cronicas dagiti ar-ari ti Israel?
Ket adda idi gubat cada Asa ken ni Baasa nga ari ti Israel cadagiti amin nga al-aldawda.
Iti maicatlo a tawen ni Asa nga ari ti Juda nangrugi ni Baasa nga anac ni Ahias a nagari iti amin nga Israel sadi Tirsa, ket nagari iti duapulo ket uppat a tawen.
Ket isu inaramidna daydi a dakes iti imatang ni Jehova, ket nagna ti dalan ni Jeroboam, ken iti basolna isu a pinamagbasolna iti Israel.
Ti padto ni Jehu.
Ket ti sao ni Jehova immay ken Jehu nga anac a lalaki ni Hanani a maibusor ken Baasa, a cunana,
Agsipud ta siac intan-occa nanipud iti tapoc, ken inaramidca a pangulo iti ilic nga Israel, ket sica nagnaca iti dalan ni Jeroboam, ken pinagbasolmo ti ilic nga Israel, tapno gargariennac nga agpungtot cadagiti basbasolmo;
Adtoy, siac talipupusecto a caycayen ni Baasa ken ti balayna; ket aramidecto ti balaymo a cas iti balay ni Jeroboam nga anac ni Nabat.
Ti matay ken Baasa iti ili lamutento dagiti aso; ket ti matay kencuana iti let-ang lamutento dagiti tumatayab ti tangatang.
Ket ti matda cadagiti aramid ni Baasa, ken aniaman nga inaramidna, ken ti pannacabalinna, saanda aya a naisurat iti libro dagiti cronicas dagiti ar-ari ti Israel?
Ket ni Baasa nakiturog cadagiti ammana, ket naitabon sadi Tirsa; ket ni Ela nga anacna nagari iti saadna.
Ken castamet iti pannacaaramat ni mammadto a Jehu nga anac ni Hanani immay ti sao ni Jehova a maibusor ken Baasa, ken maibusor iti balayna, agpadpada gapu iti amin a dakes nga isu inaramidna iti imatang ni Jehova, tapno panggargarina kencuana nga agpungtot iti aramid dagiti imana iti casasaad a cas iti balay ni Jeroboam ken gapu iti panangcabilna kencuana.
Ti panagari ni Ela iti Israel.
Iti maicaduapulo ket innem a tawen ni Asa nga ari ti Juda nangrugi ni Ela nga anac ni Baasa a nagari iti Israel sadi Tirsa, ket nagari iti dua a tawen.
Ket ni adipenna a Zimri, a capitan ti cagudua dagiti lugluganna, immalsa a bumusor kencuana
Ket isu adda sadi Tirsa, nga agin-inum nga agbartec idiay balay ni Arsa, isu a mayordomo idi ti balayna sadi Tirsa:
Ket ni Zimri simrec ket isu kinabilna, ken pinatayna, iti maicaduapulo ket pito a tawen ni Asa nga ari ti Juda, ket nagari iti saadna.
Ket naaramid idi nga isu nangrugi a nagari, apaman nga isu nagtugaw iti tronona, nga isu kinabilna ti amin a balay ni Baasa: saan a nangitidda ti uray maysa nga ubing a lalaki, uray cacabagianna, uray dagiti gagayyemna.
Iti casta ni Zimri dinadaelna ti amin a balay ni Baasa, a mayannurot iti sao ni Jehova, isu a sinaona a maibusor ken Baasa iti pannacaaramat ni Jehu a mammadto,
Gapu cadagiti amin a basbasol ni Baasa, ken cadagiti basbasol ni Ela nga anacna a lalaki, isu a nacabasolanda, ken isu a pinamagbasolda iti Israel, a panggargarida ken Jehova, ti Dios ti Israel, nga agpungtot cadagiti kinaubbawda.
Ket ti matda cadagiti aramid ni Ela, ken amin nga inaramidna, saanda aya a naisurat iti libro dagiti cronicas dagiti ar-ari ti Israel?
Iti maicaduapulo ket pito a tawen ni Asa nga ari ti Juda ni Zimri nagari iti pito nga aldaw sadi Tirsa
Ket dagiti tattao nagpacarsoda a bumusor iti Gebbeton, isu a biang dagiti Filisteos.
Ket dagiti tattao a nagpacarso nangngeganda a nacuna, Ni Zimri immalsa, ket kinabilna met ti ari: gapuna nga amin nga Israel inaramidna ni Omri, a capitan ti buyot, nga ari iti Israel iti daydi nga aldaw idi pacarso.
Ket ni Omri simmang-at a naggapu ti Gebbeton, ket ti amin nga Israel caduana, ket isuda linacubda ti Tirsa.
Ket naaramid, idi a ni Zimri nakitana a ti ili naalan, nga isu simrec iti cangatoan a disso ti balay ti ari, ket pinuuranna ti balay ti ari iti rabawna iti apuy, ket natay.
Ta gapu cadagiti basbasolna isu a nacabasolanna iti panangaramid iti daydi a dakes iti imatang ni Jehova, iti pannagnana iti dalan ni Jeroboam, ken iti basolna nga inaramidna, a pinamagbasolna iti Israel.
Ket ti matda cadagiti aramid ni Zimri, ken ti yaalsana nga inaramidna, saanda aya a naisurat iti libro dagiti cronicas dagiti ar-ari ti Israel?
Idi a casta dagiti tattao ti Israel nabingayda iti dua a capaset: ti cagudua dagiti tattao simmurotda ken Tibni nga anac a lalaki ni Ginet, tapno isu ti aramidenda nga ari; ket ti cagudua simmurot ken Omri.
Ngem dagiti tattao a simmurot ken Omri inaladaganda dagiti tattao a simmurot ken Tibni nga anac ni Ginet: iti casta ni Tibni natay, ket ni Omri nagari.
Iti maicatlopulo ket maysa a tawen ni Asa nga ari ti Juda nangrugi ni Omri a nagari iti Israel, ket nagari iti sangapulo ket dua a tawen: innem a tawen a nagari sadi Tirsa.
Ket isu ginatangna ken Semer ti turod a Samaria iti dua a talento a pirac; ket isu nangbangon iti rabaw ti turod, ket ginaladanna ti nagan ti ili isu a binangonna, iti mayannurot iti nagan ni Semer, nga akincua iti turod a Samaria.
Ket ni Omri inaramidna daydi a dakes iti imatang ni Jehova, ket nagaramid a dacdakes pay ngem iti amin nga immun-una ngem isu.
Ta isu nagna iti amin a dalan ni Jeroboam nga anac ni Nabat, ken cadagiti basbasolna isu a pinamagbasolna iti Israel, a panggargarina ken Jehova, ti Dios ti Israel, nga agpungtot cadagiti kinaubbawda.
Ket ti matda cadagiti aramid ni Omri isu nga inaramidna, ken ti pannacabalinna isu nga impakitana, saanda aya a naisurat iti libro dagiti cronicas dagiti ar-ari ti Israel?
Iti casta ni Omri nakiturog cadagiti ammana, ket naitabon sadi Samaria; ket ni Acab nga anacna nagari iti saadna.
Ket iti maicatlopulo ket walo a tawen ni Asa nga ari ti Juda nangrugi ni Acab nga anac ni Omri a nagari iti Israel: ket ni Acab nga anac ni Omri nagari iti Israel sadi Samaria iti duapulo ket dua a tawen.
Ket ni Acab nga anac ni Omri inaramidna daydi a dakes iti imatang ni Jehova a nacarcaro ngem amin nga immun-una ngem isu.
Ket naaramid, a cas la maysa a nalag-an a banag kencuana no magna cadagiti basbasol ni Jeroboam nga anac ni Nabat, nga isu innalana nga asawa ni Jezabel nga anac ni Etnobaal nga ari dagiti Sidonio, ket napan ket nagservi ken Baal, ken nagrucbab kencuana.
Ket isu namatacder iti maysa nga altar a maipaay ken Baal iti balay ni Baal, isu a pinutarna sadi Samaria.
Ket ni Acab nagaramid iti Asherah; ken ni Acab nangaramid pay iti adadda a panggargarina nga agpungtot ni Jehova, ti Dios ti Israel, ngem iti amin dagiti ari ti Israel nga immununa ngem isu.
Cadagiti al-aldawna binangon ni Hiel a taga Beth-el ti Jerico: isu incabilna ti pammuonna iti pannacatay ni Abiram nga inauna nga anacna, ket binangonna dagiti ruruanganna iti pannacatay ti inaudian nga anacna a Segub, a mayannurot iti sao ni Jehova, isu a sinaona iti pannacaaramat ni Josue nga anac ni Nun.
Ket ni Elias a Tisbita, isu a maysa cadagiti agyan sadi Galaad, kinunana ken Acab, Cas ni Jehova, a Dios ti Israel sibibiag, nga ti sangona agtatacderac, awanto ti linnaaw uray tudo cadagitoy a tawtawen, no saan laeng a mayannurot iti saoc.
Ket ti sao ni Jehova immay kencuana, a kinunana,
Pumanawca ditoy, ket agsublica nga agpadaya, ket aglemmengca iti waig a Cerit, isu nga adda iti sango ti Jordan.
Ket castoyto, nga uminumcanto iti waig; ket siac imbilinco cadagiti wac a taraonandaca sadiay.
Iti casta isu napan ket inaramidna ti mayannurot iti sao ni Jehova; ta isu napan ket nagnaed iti denna ti waig a Cerit, isu nga adda iti sango ti Jordan.
Ket dagiti wac impanda kencuana ti tinapay ken lasag iti agsapa, ken tinapay ken lasag iti malem; ket isu imminum iti waig.
Ket naaramid iti calpasan ti maysa a tiempo, a ti waig naatianan, ta awan idi ti tudo iti daga.
Ket ti sao ni Jehova immay kencuana, a kinunana,
Tumacderca, inca sadi Sarepta, isu a biang ti Sidon, ket agnaedca sadiay: adtoy, imbilinco iti maysa a babai a balo sadiay a taraonannaca.
Iti casta isu timmacder ket napan sadi Sarepta; ket idi a dimteng iti ruangan ti ili, adtoy, maysa a babai a balo adda idiay nga agpidpidot cadagiti ruting: ket isu inayabanna, ket kinunana kencuana, Agdawatac kenca, yegannac iti bassit a danum iti maysa a vaso, tapno inumec.
Ket idinto a mapmapan tapno isu iyalaanna, isu pimmuccaw ket kinunana kencuana, Agdawatac kenca, yegannac ti sangcasacmol a tinapay iti imam.
Ket isu kinunana, Cas ni Jehova a Diosmo sibibiag, siac awan maysa a bibingcac, no saan laeng a sangcarakem a bel-laay iti putic, ken sangcabassit a lana iti porong-go ket, adtoy, siac mangpidotac cadagiti dua a ruting, tapno innac ket isu ti isaganac coma a maipaay caniac ken ti anacco, tapno isu ti canenmi ket mataycamin.
Ket ni Elias kinunana kencuana, Dica agbuteng; inca ket aramidem ti cas ti kinunam; ngem yaramidannac nga umuna ti sangcabassit a bibingca, ket isu ti iruarmo caniac, ket intono malpas mangaramidca iti maipaay kenca ken maipaay iti anacmo.
Ta castoy ti cuna ni Jehova, ti Dios ti Israel, Ti putic ti bel-laay saanto a maibusan, uray ti porong-go ti lana saanto a macurangan inggana iti aldaw a panagbaon ni Jehova ti tudo iti rabaw ti daga.
Ket isu napan ket inaramidna ti mayannurot iti sao ni Elias: ket nanganda di balo a babai, ken ni Elias, ken ti balay ti balo, iti adu nga aldaw.
Ti putic ti bel-laay saan a naibusan, uray ti porong-go ti lana saan a nacurangan a mayannurot iti sao ni Jehova, isu a sinaona iti pannacaaramat ni Elias.
Ket naaramid iti calpasan dagitoy a banag, a ti anac ti babai, nga akinbalay, nagsakit; ket ti sakitna nadagsen, nga awan anges a natidda kencuana.
Ket isu kinunana ken Elias, Ania ti pakibiangac kenca, O sica lalaki ti Dios
sica immayca caniac tapno ipalagipmo ti basolco, ken tapno patayem ti anacco!
Ket isu kinunana kencuana, Itedmo caniac ti anacmo
Ket isu innalana iti saclotna, ket impanna iti siled, isu a pagyananna, ken isu ti incabilna iti rabaw ti pagiddaanna met laeng.
Ket isu immasug ken Jehova, ket kinunana, O Jehova a Diosco, inyegam met ti dakes ti balo isu a nagdagusac, iti pannacatay ti anacna?
Ket isu immunnat iti rabaw ti ubing iti namitlo a daras, ket immasug ken Jehova, ket kinunana, O Jehova a Diosco, agdawatac kenca, nga ipalubosmo a ti cararua daytoy nga ubing umay coma manen kencuana.
Ket ni Jehova impangagna ti timec ni Elias; ket ti cararua ti ubing simrec manen kencuana, ket isu nagungar.
Ket ni Elias innalana ti ubing, ket inyulogna a naggapu ti siledna agingga iti uneg ti balay, ket isu ti inyawatna ken inana; ket ni Elias kinunana, Kitaem, ti anacmo nabiag.
Ket ti babai kinunana ken Elias, Ita siac ammoc a sica ti maysa a lalaki ti Dios, ket ti sao ni Jehova ita ngiwatmo isu ti pudno.
Ket naaramid iti calpasan ti adu nga al-aldaw, a ti sao ni Jehova immay ken Elias, iti maicatlo a tawen, a kinunana, Inca, agparangca ken Acab; ket siac ibaonconto ti tudo iti daga.
Ket ni Elias napan nagparang ken Acab
Ket ti bisin nacaro sadi Samaria.
Ket ni Acab inayabanna ni Abdias, nga isu ti mayordomo iti balay. (Ket ni Abdias sibubuteng unay iti Dios:
Ta casta idi, idi a ni Jezabel iniccatna dagiti mammadto ni Jehova, a ni Abdias nangala cadagiti sangagasut a mammadto, ket inlemmengna a saglilimapulo iti maysa nga rukib, ket tinaraonanna ida iti tinapay ken danum.)
Ket ni Acab kinunana ken Abdias, Pagnaem ti daga, cadagiti amin nga ub-ubbog ti danum, ken cadagiti amin nga wawaig, bareng no datayo macasaractayo ti roroot ket maispaltayo ti biag dagiti cabayo ken mulo, tapno saantayo a mapucaw amin dagiti animal.
Iti casta isuda biningayda ti daga cadacuada tapno isu ti pagnaenda: ni Acab napan a maymaysa iti maysa a dalan, ket ni Abdias napan iti sabali a dalan nga is-isu.
Ket idi a ni Abdias adda iti dalan, adtoy, ni Elias simmabet kencuana: ket isu ti nabigbigna, ket inrucnoyna ti rupana, ket kinunana, Sica, ni apoc nga Elias?
Ket isu simmungbat kencuana, Siac: inca, ibagam ken apom, Adtoy, ni Elias adda ditoy.
Ket isu kinunana, Ania ti nacabasolac, tapno sica cayatmo a yawat ti adipenmo iti ima ni Acab, tapno patayennac?
Cas ni Jehova a Diosmo sibibiag, awan nacion wenno pagarian, a saan a nagpasapulan kenca ti apoc: ket idi isuda kinunada, Isu awan ditoy, isu pinagsapatana ti pagarian ken nacion, nga isuda saandaca a nasaracan.
Ket ita cunam, Inca, ibagam iti apom, Adtoy, ni Elias adda ditoy.
Ket maaramidto, apaman a pinanawanca, a ti Espiritu ni Jehova ipannacanto iti diac ammo; ket iti casta no mapanac ket ibagac ken Acab, ket isu dinacanto masaracan, isu patayennacto: ngem siac nga adipenmo agbutengac ken Jehova nanipud kinaubingco.
Saan aya a naibaga iti apoc ti inaramidco idi ni Jezabel pinatayna dagiti mammadto ni Jehova, no casano ti panangilemmengco iti sangagasut a lalaki a mammadto ni Jehova a sinaglilimapulo iti maysa a rukib, ket tinaraonac ida iti tinapay ken danum?
Ket ita sica cunam, Inca, ibagam ken apom. 
Adtoy, ni Elias adda ditoy; ket isu patayennacto.
Ket ni Elias kinunana, Cas sibibiag ni Jehova dagiti buybuyot, a iti sangona agtatacderac, siac kinapudnona nga agparangacto kencuana ita nga aldaw.
Iti casta ni Abdias napan tapno sabatenna ni Acab, ken imbagana kencuana: ket ni Acab napan tapno sabatenna ni Elias.
Ket naaramid, idi a ni Acab nakitana ni Elias, a ni Acab kinunana kencuana, Sica aya, sica a manangriribuc iti Israel?
Ket isu simmungbat, Siac saanco a riniribuc ti Israel; no di ket sica, ken ti balay ni amam, iti panangbaybay-ayo cadagiti bilbilin ni Jehova, ket sica simmurotca cadagiti Baales.
Ita ngarud agbaonca, ket urnongem caniac ti amin nga Israel idiay bantay Carmelo, ken dagiti mammadles ni Baal nga uppat a gasut ket limapulo, ken dagiti mammadles dagiti Asherah nga uppat a gasut, isuda a mangmangan iti lamesaan ni Jezabel.
Iti casta ni Acab nagbaon cadagiti amin nga annac ti Israel, ken inurnongna dagiti mammadles idiay bantay Carmelo.
Ket ni Elias immasideg iti amin nga umili, ket kinunana, Agpapan caano ti panagallaallayo iti dua a panunot
no ni Jehova isu ti Dios, sumurotcayo kencuana; ngem no ni Baal, sumurotcayo ngarud kencuana
Ket ti umili saan a simmungbat kencuana iti uray maysa a sao.
Idi a casta kinuna ni Elias iti umili, Siac, sisiac laeng, ti natda a maymaysa a mammadto ni Jehova; ngem dagiti mammadles ni Baal uppat a gasut ket limapuloda a lallaki.
Iccandacami iti dua a vaca; ket agpilida a maipaay cadacuada ti maysa a vaca, ket isu ti rangrangcayenda, ket isu ti icabilda iti rabaw ti cayo, ket saanda nga iccan ti apuy iti babana; ket siac isaganacto ti sabali a vaca, ket isu ti icabilco iti rabaw ti cayo, ket diac iccan ti apuy iti babana.
Ket awaganyo ti nagan ti diosyo, ket siac awagacto ti nagan ni Jehova: ket ti Dios a sumungbat babaen ti apuy, dayta isu coma ti Dios
Ket ti amin nga umili simmungbat ket kinunana, Nasayaat a pannacasao.
Ket ni Elias kinunana cadagiti mammadles ni Baal, Pumilicayo ti maysa a vaca a maipaay cadacayo, ket isu ti isaganayo nga umuna; ta dacayo aducayo; ket awaganyo ti nagan ti diosyo, ngem dicayo mangicabil ti apuy iti babana.
Ket isuda innalada ti vaca a naited cadacuada, ket isu ti insaganada, ket inawaganda ti nagan ni Baal nanipud agsapa inggana iti matoon, a kinunada, O Baal, denggennacami
Ngem awan idi ti timec, wenno asinoman a simmungbat
Ket isuda naglaglagtoda iti denna ti altar a naaramid.
Ket naaramid iti matoon, a ni Elias rinabrabacna ida, ket kinunana, Umkiscayo iti natbag; ta isu maysa a dios: isu agpanpanunot, wenno isu nagpaing, wenno isu adda iti maysa a pannagna, wenno nalabit isu matmaturog ket masapul a riingen.
Ket isuda nagickisda iti natbag, ket sinugsugatda dagiti bagbagida met laeng iti immoco ken durus, cas iti cadawyanda inggana a ti dara nagarubus cadacuada.
Ket casta idi, idi a napalabes ti matoon, nga isuda nagpadlesda inggana iti tiempo ti panangisaclang iti daton iti malem; ngem awan idi ti timec, wenno siasinoman a simmungbat, wenno siasinoman a nangicancano.
Ket ni Elias kinunana iti amin nga umili, Umasidegcayo caniac; ket amin nga umili immasideg kencuana
Ket isu tinarimaanna ti altar ni Jehova a narba idi.
Ket ni Elias nangala iti sangapulo ket dua a bato, a mayannurot iti bilang dagiti caputotan dagiti annac ni Jacob, a kencuana immay ti sao ni Jehova, a kinunana, Israel isunto ti naganmo.
Ket cadagiti bato isu namatacder ti maysa nga altar iti nagan ni Jehova, ket isu nangaramid ti maysa a canal iti aglicmut ti altar, a ti cadackelna launenna ti dua casucat a bucbukel.
Ket isu incabilna ti cayo a naurnos, ket rinangrangcayna ti vaca, ket isu ti incabilna iti rabaw ti cayo
Ket isu kinunana, Punnoenyo dagiti uppat a caramba iti danum, ket isu ti ibuyatyo iti daton a mapuuran, ken iti cayo.
Ket isu kinunana, Aramidenyo iti maicadua a daras; ket isu ti inaramidda iti maicadua a daras
Ket isu kinunana, Isu ti aramidenyo iti maicatlo a daras; ket isu ti inaramidda iti maicatlo a daras.
Ket ti danum nagayus iti aglicmut iti altar; ket pinunnona met ti canal iti danum.
Ket naaramid iti tiempo ti panangidatag ti daton iti malem, a ni Elias a mammadto immasideg, ket kinunana, O Jehova, a Dios ni Abraham, ni Isaac, ken ni Israel, pabigbigca iti daytoy nga aldaw a sica ti Dios iti Israel, a siac ti adipenmo, ket siac inaramidco amin dagitoy a banbanag gapu iti saom.
Ipangagnac, O Jehova, ipangagnac, tapno daytoy nga umili maammoanna a sica, Jehova, Diosca, ket sica pinagsublim ti pusoda.
Idin ti apuy ni Jehova nagtinnag, ket rinunawna ti daton a mapuuran, ken ti cayo, ken dagiti bato, ken ti tapoc, ket dinilpatanna ti danum nga adda iti canal.
Ket idi a ti amin nga umili nakitada, isuda nagpaclebda: ket kinunada, Ni Jehova isu ti Dios; ni Jehova isu ti Dios.
Ket ni Elias kinunana cadacuada, Alaenyo dagiti mammadles ni Baal; awan coma ti uray maysa cadacuada a macatalaw
Ket isuda innalada ida; ket ni Elias insalogna ida iti waig a Cison, ket pinatayna ida sadiay.
Ket ni Elias kinunana ken Acab, Sumang-atca, manganca ken uminumca; ta adda carasacas ti adu unay a tudo.
Iti casta ni Acab simmang-at a mangan ken uminum
Ket ni Elias simmang-at agingga iti toctoc ti Carmelo; ket isu nagrucob iti daga ken incabilna ti rupana iti baet dagiti tumengna.
Ket isu kinunana idi adipenna, Sumang-atca ita, cumitaca a sumango iti taaw
Ket isu simmang-at, ket kimmita, ket kinunana, Awan ti uray ania
Ket isu kinunana, Incamanen a maminpito daras.
Ket naaramid iti maicapito a daras, nga isu kinunana, Adtoy, ngumato ti maysa nga ulep iti taaw, a cas iti cabassit ti maysa nga ima ti lalaki
Ket isu kinunana, Sumang-atca, ibagam ken Acab, Isaganam ti luganmo, ket sumalogca, tapno ti tudo saannaca a pasardengen.
Ket naaramid iti apagbiit, a dagiti langit nagsipngetda cadagiti ulep ken angin, ket adda dackel a tudo
Ket ni Acab limmugan, ket napan sadi Jezreel:
Ket ti ima ni Jehova adda ken Elias; ket isu binaricsanna dagiti lomona, ket nagtaray iti una ni Acab inggana iti ruangan ti Jezreel.
Ti layat ni Jezabel.
Ket ni Acab imbagana ken Jezabel ti amin nga inaramid ni Elias, ken no casano ti panamatayna cadagiti amin a mammadles babaen iti campilan.
Idi casta ni Jezabel nagbaon ti maysa a babaonen ken Elias, a kinunana, Casta ti aramiden dagiti didios caniac, ken adadda pay, no diac aramiden ti biagmo a cas iti biag ti maysa cadacuada agingga iti bigat iti daytoy a tiempo.
Ket idi a nakitana daydiay, isu timmacder, ket napan gapu iti biagna, ket dimteng sadi Beer-seba, isu a biang ti Juda, ket imbatina ti adipenna sadiay.
Ngem isu met laeng napan a nagnagna iti maysa nga aldaw cadagiti let-ang, ket immay ket nagtugaw iti siroc ti maysa a cayo nga enebro: ket isu dinawatna a maipaay kencuana nga isu matay coma, ket kinunana, Umdasen; ita, O Jehova, alaemon ti biagco; ta siac saanac a naimimbag ngem cadagiti ammac.
Ket isu nagidda ket naturog iti siroc ti maysa a cayo nga enebro; ket, adtoy, maysa nga angel ti kimmalbit kencuana, ket kinunana kencuana, Tumacderca ket manganca.
Ket isu kimmita, ket, adtoy, adda iti oloananna ti maysa a bibingca a naluto iti rabaw dagiti beggang, ken sangagorgorita a danum
Ket isu nangan ken imminum, ket nagidda manen.
Ket ti angel ni Jehova immay manen iti maicadua a daras, ket kinalbitna, ket kinunana, Tumacderca ket manganca, ta ti pannagna dackel unay a maipaay kenca.
Ket isu timmacder, ket nangan ken imminum, ket napan iti pigsa dayta a taraon iti uppat a pulo nga aldaw ken uppat a pulo a rabii sadi Horeb a bantay ti Dios.
Ket isu dimteng sadiay iti maysa a rukib ket nagdagus sadiay; ket, adtoy, ti sao ni Jehova immay kencuana, ket kinunana kencuana, Ania ti aramidem ditoy, Elias?
Ket isu kinunana, Siac naimonac unay idi a maipaay ken Jehova, ti Dios dagiti buybuyot; ta dagiti annac ti Israel inidianda ti tulagmo, rinebbada dagiti altarmo, ket pinatayda dagiti mammadtom iti campilan: ket siac, sisiac laeng, ti natda; ket isuda sapsapulenda ti biagco, tapno iccatenda.
Ket isu kinunana, Rumuarca, ket agtacderca iti rabaw ti bantay iti sango ni Jehova
Ket, adtoy, ni Jehova limmabas, ket maysa a dackel ken napigsa nga angin binessangna dagiti banbantay, ket binuracna dagiti batbato iti sango ni Jehova; ngem ni Jehova awan idi iti angin: ket iti calpasan ti angin maysa a gingined; ngem ni Jehova awan idi iti gingined:
Ket iti calpasan ti gingined maysa nga apuy; ngem ni Jehova awan idi iti apuy: ket iti calpasan ti apuy maysa a bassit a naalumamay a timec.
Ket casta idi, idi a ni Elias nangngegna, nga isu inabbonganna ti rupana idi cagayna, ket napan ket nagtacder iti pagsercan iti rukib
Ket, adtoy, immay ti maysa a timec kencuana, ket kinunana, Ania ti aramidem ditoy, Elias?
Ket isu kinunana, Siac naimonac unay a maipaay ken Jehova, ti Dios dagiti buybuyot; ta dagiti annac ti Israel inidianda ti tulagmo, rinebbada dagiti altarmo, ken pinatayda dagiti mammadtom iti campilan: ket siac, sisiac laeng, ti natda; ket isuda sapsapulenda ti biagco, tapno iccatenda.
Ket ni Jehova kinunana kencuana, Inca, agsublica iti dalanmo iti let-ang ti Damasco: ket intono sumangpetca, sica pulotamto ni Hazael nga agari iti Siria;
Ket ni Jehu nga anac ni Nimsi pulotamto nga agari iti Israel; ket ni Eliseo nga anac ni Safat a taga Abelmehula pulotamto a mammadto iti saadmo.
Ket maaramidto, a ti macatalaw iti campilan ni Hazael papatayento ni Jehu; ket ti macatalaw iti campilan ni Jehu papatayento ni Eliseo.
Nupay casta siac mangitiddaacto ti maipaay caniac iti pito ribu iti Israel, amin dagiti tumtumeng a saan a nagparintumeng ken Baal, ken amin ti ngiwat a saan nga immagec kencuana.
Iti casta isu pimmanaw sadiay, ket nasaracanna ni Eliseo nga anac ni Safat, nga adda nga agararado, nga adda sangapulo ket dua a casangol dagiti vacana iti sangona, ket isu kimmuyog iti maicasangapulo ket dua: Ket ni Elias limmabas kencuana, ket imbacalna ti cagayna kencuana.
Ket isu binay-anna dagiti vacvaca, ket nagtaray a simmurot ken Elias, ket kinunana, Dawatec kenca, Ipalubosmo, nga agcac ni amac ken ni inac, ket saacto sumurot kenca
Ket isu kinunana kencuana, Agsublica manen; ta ania ti inaramidco kenca?
Ket isu nagsubli a naggapu iti isusurotna kencuana, ket innalana dagiti vacvaca, ket pinartina, ket inangerna dagiti lasagda cadagiti ar-aruaten dagiti vacvaca, ket intedna cadagiti tattao, ket nanganda
Idin isu timmacder, ket simmurot ken Elias, ket nagannong kencuana.
Ket ni Ben-adad nga ari ti Siria inurnongna amin ti buyotna; ket adda tallopulo ket dua nga ar-ari kencuana, ken cabcabayo ken luglugan: ket isu simmang-at, ket linacubna ti Samaria, ket nakigubat a maibusor kencuana.
Ket isu nagbaon cadagiti babaonen ken Acab nga ari ti Israel, iti uneg ti ili, ket kinunana kencuana, Castoy ti cuna ni Ben-adad,
Ti piracmo ken ti balitocmo cucuac; castamet dagiti assawam ken dagiti annacmo, dagiti casayaatan, isuda dagiti cuac.
Ket ti ari ti Israel simmungbat ket kinunana, Cas ti mayannurot iti panagcunam, apoc, O ari; siac cucuanac, ken amin nga adda caniac.
Ket dagiti babaonen immayda manen, ket kinunada, Castoy ti sao ni Ben-adad, a cunana, Siac nagbaonac a pudno kenca, a kinunac, Sica yawatmonto caniac ti piracmo, ken ti balitocmo, ken dagiti assawam, ken dagiti annacmo;
Ngem siac ibaonconto dagiti ad-adipenco kenca inton agsapa iti daytoy a tiempo, ket isuda sukimatendanto ti balaymo, ken dagiti balbalay dagiti ad-adipenmo; ket castoyto, nga uray ania a nasayaat cadagiti matam isu ti icabildanto iti imada, ket isu ti alaendanto.
Idi a casta ti ari ti Israel inayabanna amin dagiti lallacay iti daga, ket kinunana, Agdawatac cadacayo, Usigenyo ket kitaenyo no casano a daytoy a lalaki sapulenna ti kinadakes: ta isu nagbaon caniac a gapu cadagiti assawac, ken gapu cadagiti annacco, ken gapu iti piracco, ken gapu iti balitocco; ket siac awan ti impaidamco kencuana.
Ket amin dagiti lallacay ken ti amin dagiti tattao kinunada kencuana, Dica ipangag ken dica anamongan.
Gapuna nga isu kinunana cadagiti babaonen ni Ben-adad, Ibagayo iti apoc nga ari, Amin a pinaibagam iti adipenmo iti immuna siac aramidecto; ngem daytoy a banag diac maaramid
Ket dagiti babaonen pimmanawda, ket impanda manen kencuana ti sao.
Ket ni Ben-adad nagbaon kencuana, ket kinunana, Dagiti didios aramidenda ti casta caniac, ken adadda pay met, no ti tapoc ti Samaria umdasto a rakemen ti amin dagiti tattao a sumurot caniac.
Ket ti ari ti Israel simmungbat ket kinunana, Ibagam kencuana, Di agpalangguad coma ti mangibarikes iti igamna a cas ti mangucsob.
Ket naaramid, idi a ni Ben-adad nangngegna daytoy a damag, idinto nga umininum, isu ken dagiti ar-ari, cadagiti toltolda, nga isu kinunana cadagiti ad-adipenna, Agurnongcayo a siuornos
Ket isuda nagurnongda a siuornos a maibusor iti ili.
Ket, adtoy, maysa a mammadto immasideg ken Acab nga ari ti Israel, ket kinunana, Castoy ti cuna ni Jehova, Nakitam amin daytoy umariwecwec
adtoy, siac yawatconto ida ita imam ita nga aldaw; ket sica maammoamto a siac ni Jehova.
Ket ni Acab kinunana, Iti pannacaaramat ti siasino
Ket isu kinunana, Castoy ti cuna ni Jehova, Iti pannacaaramat dagiti agtutubo a lallaki dagiti pangpangulo dagiti provincia
Idi casta isu kinunana, Siasino ti mangiruginto iti gubat
Ket isu simmungbat, Sica.
Idi a casta isu inurnongna dagiti agtutubo a lallaki dagiti pangpangulo dagiti provincia, ket isuda duagasut ket tallopulo ket dua: ket iti calpasanda isu tiniponna amin dagiti tattao, amin met laeng dagiti annac ti Israel, a pito ribuda.
Ket isuda rimmuarda iti matoon
Ngem ni Ben-adad agininum nga agbartec cadagiti toltolda, isu ken dagiti ar-ari, dagiti tallopulo ket dua nga ar-ari a timmulong kencuana.
Ket dagiti agtutubo a lallaki dagiti pangpangulo dagiti provincia rimmuarda nga immun-una; ket ni Ben-adad nagbaon, ket isuda imbagada kencuana, a kinuna, Adda lallaki a rimmuar a naggapuda sadiay Samaria.
Ket isu kinunana, No isuda rimmuarda a maipanggep iti cappia, tiliwenyo ida a sibibiag; wenno no isuda rimmuarda a maipanggep iti gubat, tiliwenyo ida a sibibiag.
Iti casta dagitoy rimmuarda iti ili, dagiti agtutubo a lallaki dagiti pangpangulo dagiti provincia, ken ti buyot a simmurot cadacuada.
Ket isuda pinatayda tunggal maysa ti lalakina; ket dagiti Sirios nagtarayda, ket kinamat ida ti Israel: ket ni Ben-adad nga ari ti Siria nagtalaw a nagsacay iti maysa a cabayo a cadua dagiti agcacabayo.
Ket ti ari ti Israel rimmuar, ket kinabilna dagiti cabcabayo ken luglugan, ket pinatayna dagiti Sirios iti naindaclan a panagpapatay.
Ket ti mammadto immasideg iti ari ti Israel, ket kinunana kencuana, Inca, cumiredca, ket usigem, ket kitaem ti aramidem; ta iti panagsucat ti tawen ti ari ti Siria sumang-atto a bumusor kenca.
Ket dagiti ad-adipen ti ari ti Siria kinunada kencuana, Ti diosda isu ti maysa a dios dagiti turturod; gapuna nga isuda napigpigsada ngem datayo: ngem gubatentayo coma ida iti tanap, ket di bumurong a datayo napigpigsatayonto ngem isuda.
Ket aramidem daytoy a banag: iccatem dagiti ar-ari, tumunggal maysa iti saadna, ket mangicabilca cadagiti capcapitan iti saadda;
Ket mangibilangca ti maysa a buyot, a cas iti buyot a napucawmo, cabayo no cabayo, ket lugan no lugan; ket datayo gumubattayo a bumusor cadacuada iti tanap, ket di bumurong a datayo napigpigsatayonto ngem isuda
Ket isu impangagna ti timecda, ket inaramidna ti casta.
Ket naaramid iti panagsucat ti tawen, a ni Ben-adad tiniponna dagiti Sirios, ket simmang-at sadi Afec a gumubat a maibusor iti Israel.
Ket dagiti annac ti Israel natiptiponda, ken naibalonanda, ket napanda a bumusor cadacuada: ket dagiti annac ti Israel nagpacarsoda iti sangoda a cas la dua a bassit a pangen dagiti ur-urbon dagiti calcalding; ngem dagiti Sirios pinunnoda ti daga.
Ket maysa a lalaki ti Dios immasideg ket nagsao iti ari ti Israel, ket kinunana, Castoy ti cuna ni Jehova, Agsipud ta dagiti Sirios kinunada, Ni Jehova isu ti maysa a dios dagiti turturod, ngem saan a maysa a dios dagiti tanap; gapuna a siac yawatconto amin daytoy umariwecwec iti imam, ket dacayo maammoanyonto a siac ni Jehova.
Ket isuda nagpacarsoda ti maysa iti sango ti sabali iti pito nga aldaw
Ket casta idi, nga iti maicapito nga aldaw ti gubat narugian; ket dagiti annac ti Israel nangpatayda cadagiti Sirios iti sangagasut a ribu a magmagna iti maysa nga aldaw.
Ngem ti natda nagtarayda sadi Afec, iti uneg ti ili; ket ti bacud natuang iti rabaw dagiti duapulo ket pito ribu a lallaki cadagiti natda
Ket ni Ben-adad nagtaray, ket napan iti uneg ti ili, iti uneg ti maysa a nauneg a siled.
Ket dagiti ad-adipenna kinunada kencuana, Adtoy ita, nangngeganmi a dagiti ar-ari ti balay ti Israel isuda manangngaasida nga ar-ari: Agdawatcami kenca, ipalubosmo a mangicabilcami ti nakersang a lupot cadagiti lomomi, ken taltali cadagiti olomi, ket incami iti ari ti Israel: bareng no isu ispalennanto ti biagmo.
Iti casta isuda nagbarikesda iti nakersang a lupot cadagiti lomoda, ken nangicabilda cadagiti taltali cadagiti oloda, ket napanda iti ari ti Israel, ket kinunada, Ti adipenmo a ni Ben-adad cunana, Siac agdawatac kenca, a palubosannac nga agbiag
Ket isu kinunana, Isu sibibiag pay
isu ti cabsatco.
Ket dagiti lallaki pinaliiwda a sigaganetget, ket nadarasda a tiniliw no ania ti panunotna; ket isuda kinunada, Ni cabsatmo a Ben-adad
Iti casta isu kinunana, Incayo, isu yegyo
Idi a casta ni Ben-adad rimmuar a napan kencuana: ket isu ti pinaulina iti uneg ti luganna.
Ket ni Ben-adad kinunana kencuana, Dagiti il-ili nga innala ni amac ken amam isublicto; ket mangaramidcanto iti daldalan a maipaay kenca sadi Damasco, a cas inaramid ni amac sadi Samaria
Ket siac, kinuna ni Acab, palubosancanto a mapan babaen iti daytoy a tulag
Iti casta isu nangaramid ti maysa a tulag kencuana, ket isu pinalubosanna a napan.
Ket maysa a lalaki cadagiti annac dagiti mammadto kinunana iti caduana gapu iti sao ni Jehova, Agdawatac kenca a cabilennac
Ket ti lalaki nagmadi a mangcabil kencuana.
Iti casta kinunana kencuana, Agsipud ta dica tinuloc ti timec ni Jehova, adtoy, apaman a macapanawca caniac, maysa a leon patayennacanto
Ket apaman nga isu nacapanaw kencuana, maysa a leon simmabat ken nangpatay kencuana.
Idi a casta nacasarac iti sabali a lalaki, ket kinunana, Agdawatac kenca, cabilennac
Ket isu kinabil ti lalaki, a kinabil ken sinugatna.
Iti casta ti mammadto pimmanaw, ket inurayna ti ari iti dalan, ket nanglimlimo a nabedbedan ti olona iti rabaw ti matana.
Ket idi a limmabas ti ari, isu nagpuccaw iti ari; ket kinunana, Ti adipenmo rimmuar iti tengnga ti paggugubatan; ket, adtoy, maysa a lalaki simmina, ket nangyeg ti maysa a lalaki caniac, ket kinunana, Aywanam daytoy a lalaki: no ti aniaman a pamuspusan isu macatalaw, ti biagmo ti maipaayto iti biagna, wenno agbayadcanto ti maysa a talento a pirac.
Ket idinto a ti adipenmo naringgoran ditoy ken sadiay, isu nacapanaw
Ket ti ari ti Israel kinunana kencuana, Casta ti maipatayto kenca; sica met laeng ti nangikeddeng.
Ket isu nagtaray, ket iniccatna ti bedbed cadagiti matana; ket ti ari ti Israel nabigbigna nga isu maysa cadagiti mammadto.
Ket isu kinunana kencuana, Castoy ti kinuna ni Jehova, Agsipud ta binay-am a macapanaw iti imam ti lalaki a kinedngac a matay, gapuna a ti biagmo maipaayto iti biagna, ken ti ilim iti ilina.
Ket ti ari ti Israel napan iti balayna a sibabantut ken sitataramnay, ket immay sadi Samaria.
Ket naaramid iti calpasan dagitoy a banbanag, a ni Nabot a Jezreelita adda maysa a cauvasanna, nga adda sadi Jezreel, nga asideg iti palacio ni Acab nga ari ti Samaria.
Ket ni Acab nagsao ken Nabot, a kinunana, Itedmo caniac ti cauvasam, tapno pagbalinec a minuyongan ti natnateng, ta isu ti asideg iti balayco; ket siac itedconto kenca gapu idiay ti maysa a naimimbag a cauvasan ngem daydiay: wenno, no ipagarupmo a naimbag kenca, siac itedconto kenca ti pategna iti pirac.
Ket ni Nabot kinunana ken Acab, Ni Jehova imparitna caniac, nga itedco kenca ti tawid dagiti ammac.
Ket ni Acab simrec iti balayna a sibabantut ken sitatarammay gapu iti sao a ni Nabot a Jezreelita a kinunana kencuana; ta isu kinunana, Siac saanco nga itedto kenca ti tawid dagiti ammac
Ket isu nagidda iti pagiddaanna, ket intaliawna ti rupana, ket saan a nangan iti tinapay.
Ngem ni Jezabel nga asawana napan kencuana ket kinunana, Apayapay ti espiritum a casta a sileleddaang, a saanca a mangan iti tinapay?
Ket isu kinunana kencuana, Agsipud ta nagsaoac ken Nabot a Jezreelita, ket kinunac kencuana, Itedmo kaniac ti cauvasan a gatangec iti pirac; wenno, no macaay-ayo kenca, siac itedconto kenca ti sabali a cauvasan gapu idiay: ket isu simmungbat, Siac saanconto nga ited kenca ti cauvasan.
Ket ni Jezabel nga asawana kinunana kencuana, Saanmo nga iturayan aya ti pagarian ti Israel
tumacderca, ket manganca iti tinapay, ket agragsac ti pusom: siac itedconto kenca ti cauvasan ni Nabot a Jezreelita.
Iti casta isu nagsurat iti sursurat iti nagan ni Acab ket dineppelanna ida iti sellona, ket impawitna dagiti sursurat cadagiti panglacayen ken cadagiti natacneng nga adda iti ilina, a cailian ni Nabot.
Ket isu insuratna cadagiti sursurat, a kinunana, Iwarragawagyo ti maysa a panagayunar, ket icabilyo ni Nabot iti ngato iti tengnga dagiti tattao:
Ket pagtugawenyo dagiti dua a lalaki, a nacas-ang a lallaki iti sangona, ket agsacsida coma iti maicaniwas kencuana, a cunada, Sica inlunodmo ti Dios ken ti ari
Ket iti casta isu iruaryo, ket isu uborenyo tapno matay.
Ket dagiti lallaki ti ilina, dagiti panglacayen ken dagiti natacneng nga agnaed iti ilina, inaramidda ti cas pinaibaga ni Jezabel cadacuada, a mayannurot iti naisurat cadagiti sursurat, nga isu impaw-itna cadacuada.
Isuda inwarragawagda ti maysa a panagayunar, ket incabilda ni Nabot iti ngato iti tengnga dagiti tattao.
Ket dagiti dua a lallaki, a nacas-ang a lallaki, simrecda ket nagtugawda iti sangona: ket dagiti nacas-ang a lallaki nagsacsida iti maicaniwas kencuana, a maicaniwas met laeng ken Nabot, iti sango dagiti tattao, a kinunada, Ni Nabot inlunodna ti Dios ken ti ari
Iti casta isu inruarda iti ili ket isu inuborda a pinatay cadagiti batbato.
Idi a casta nagbaonda ken Jezabel, a kinunada, Ni Nabot naubor, ket natay.
Ket naaramid, idi a ni Jezabel nangngegna a ni Nabot naubor ket natay, a ni Jezabel kinunana ken Acab, Tumacderca, tagicuaem ti cauvasan ni Nabot a Jezreelita, isu a nagmadi a nangted kenca a gatangem iti pirac; ta ni Nabot saan a sibibiag, no di ket natayen.
Ket naaramid, idi a ni Acab nangngegna a ni Nabot natayen, a ni Acab timmacder nga immulog iti cauvasan ni Nabot a Jezreelita, tapno tagicuaenna.
Ket ti sao ni Jehova immay ken Elias a Tesbita, a cunana,
Tumacderca, sumalogca a mangsarac ken Acab nga ari ti Israel, isu nga agnaed sadi Samaria: adtoy, isu adda iti cauvasan ni Nabot, isu nga inuluganna tapno tagicuaenna.
Ket sica ibagamto kencuana, a cunaem, Castoy ti cuna ni Jehova, Pinataymo aya, ket tagicuaem met
Ket sica ibagamto kencuana, a cunam, Castoy ti sao ni Jehova, Iti disso a nagdilpatan dagiti as-aso iti dara ni Nabot, isunto ti pangdilpatan dagiti as-aso iti daram, a ti met laeng cucuam.
Ket ni Acab kinunana ken Elias, Sinaracnac, O cabusorco
Ket isu simmungbat, Siac sinaracca, ta sica inlacom ti bagim met laeng tapno aramidem daydiay a dakes iti imatang ni Jehova.
Adtoy, yegconto ti dakes kenca, ket talipupusencanto a caycayen ket ipusayconto ken Acab ti tumunggal anac a lalaki, ken ti sipupupoc ken ti matda a siwayawaya iti Israel:
Ket siac aramidecto ti balaymo a cas iti balay ni Jeroboam nga anac ni Nabat, ken cas iti balay ni Baasa nga anac ni Ahia agsipud iti panggargarim isu a pinanggargarim caniac nga agpungtot, ken pinamagbasolmo iti Israel.
Ken castamet ti maipanggep ken Jezabel sinao ni Jehova, a kinunana, Dagiti as-aso lamutendanto ni Jezabel iti denna ti bacud ti Jezrael.
Ti matay ken Acab iti ili lamutento dagiti as-aso; ket ti matay iti away lamutento dagiti tumatayab ti tangatang.
(Ngem awan idi ti cas ken Acab, isu nga inlacona ti bagina met laeng tapno aramidenna daydiay a dakes iti imatang ni Jehova, isu a sinulbog ni Jezabel nga asawana.
Ket isu nagaramid ti nacarimrimon unay iti isusurot cadagiti ladladawan, a mayannurot iti amin nga inaramid dagiti Amorreo, isuda a pinagtalao idi ni Jehova iti sango dagiti annac ti Israel.)
Ket naaramid, idi a ni Acab nangngegna dagidiay a sasao, nga isu rinay-abna dagiti pagan-anayna, ket nangicabil ti nakersang a lupot iti lasagna, ket nagayunar, ket nagidda iti nakersang a lupot, ket nagna a siiinayad.
Ket ti sao ni Jehova immay ken Elias a Tesbita, a kinunana,
Nakitam no casano ti panagpacumbaba ni Acab iti sangoc
agsipud ta isu met laeng nagpacumbaba iti sangoc, siac diacto yeg ti dakes cadagiti al-aldawna; ngem cadagiti al-aldaw ti anacna yegconto ti dakes iti balayna.
Ket isuda pinalabasda ti tallo a tawen nga awan gubat iti Siria ken iti Israel.
Ket naaramid iti maicatlo a tawen, a ni Josafat nga ari ti Juda simmalog iti ari ti Israel.
Ket ti ari ti Israel kinunana cadagiti ad-adipenna, Dicayo ammo aya a ti Ramot-galaad isu ti cucuatayo, ket datayo sitatalnatayo, ket isu ditayo iccaten iti ima ti ari ti Siria?
Ket isu kinunana ken Josafat, Cayatmo ti cumuyog caniac a gumubat iti Ramoth-galaad
Ket ni Josafat kinunana iti ari ti Israel, Siac caslaac la kenca, ti ilic cas la iti ilim, dagiti cacabayoc casda la cadagiti cacabayom.
Ket ni Josafat kinunana iti ari ti Israel, Agdawatac kenca umumanca nga umuna iti sao ni Jehova.
Idin ti ari ti Israel tiniponna dagiti mammadto, nga aguppat a gasut a lallaki, ket kinunana cadacuada, Siac innacto a maibusor iti Ramot-galaad a gumubat, wenno idiac
Ket isuda kinunada, Sumang-atca; ta ti Apo isu ti yawatnanto iti ima ti ari.
Ngem ni Josafat kinunana, Awan ti sabali aya ditoy a maysa a mammadto ni Jehova, tapno umumantayo kencuana?
Ket ti ari ti Israel kinunana ken Josafat, Adda pay maysa a lalaki isu a pakiumanantayo ken Jehova, ni Miceas nga anac ni Imla; ngem isu ti cagurgurac; ta isu saan a mangipadto ti naimbag a maipaay caniac, no di laeng dakes
Ket ni Josafat kinunana, Di coma saoen ti ari ti casta.
Iti casta ti ari ti Israel nangayab ti maysa nga agturay, ket kinunana, Yegmo ditoy a madardaras ni Miceas nga anac ni Imla.
Ket ti ari ti Israel ken ni Josafat nga ari ti Juda agtutugawda a tunggal maysa iti tronona, a sicacawesda cadagiti lambonda, iti maysa a nalayang a disso iti sesercan ti ruangan ti Samaria; ket amin dagiti mammadto addada nga agpadpadto iti sangoda.
Ket ni Sedequias nga anac a lalaki ni Canaana nangaramid cadagiti sinan-sara a landoc, ket kinunana, Castoy ti kinuna ni Jehova, Iti pannacaaramat dagitoy sica sunsunemto dagiti Sirios, agingga iti maibusda.
Ket amin dagiti mammadto impadtoda ti casta, a kinunada, Sumang-atca sadi Ramot-galaad, ket agrang-ayca; ta ni Jehova isu ti yawatnanto iti ima ti ari.
Ket ti babaonen a napan nangayab ken Miquias nagsao kencuana, a kinunana, Adtoy ita, dagiti sao dagiti mammadto ipalawagda ti naimbag iti ari iti maymaysa a ngiwat: agdawatac kenca, ti saom, isu coma ti cas la iti sao ti maysa cadacuada, ket agsaoca ti naimbag.
Ket ni Miquias kinunana, Cas ni Jehova sibibiag, ti ibaga ni Jehova caniac, isunto ti saoec.
Ket idi isu nacagteng iti ari, ti ari kinunana kencuana, Miquias, Mapancaminto sadi Ramot-galaad a gumubat, wenno idianminto
Ket isu simmungbat kencuana, Sumang-atca ket agrang-ayca; ket ni Jehova isu ti yawatnanto iti ima ti ari.
Ket ti ari kinunana kencuana, Maminano daras a siac sapataacto kenca tapno awan ibagam caniac no saan laeng a ti pudno iti nagan ni Jehova?
Ket isu kinunana, Siac nakitac amin nga Israel a nawarawara iti rabaw dagiti banbantay, a cas carnero nga awananda ti pastor: ket ni Jehova kinunana, Dagitoy awan apoda; agsubli coma ti tumunggal lalaki iti balayna a sitatalna.
Ket ti ari ti Israel kinunana ken Josafat, Diac aya kinuna kenca nga isu saan a mangipadto ti naimbag a maipaay caniac, no di laeng dakes?
Ket ni Miquias kinunana, Gapuna a denggem ti sao ni Jehova: siac nakitac ni Jehova a situtugaw iti tronona, ket amin ti buyot ti langit sitatacder iti asideg kencuana iti macanawan ken macatigidna.
Ket ni Jehova kinunana, Siasino ti mangallilawto ken Acab, tapno isu sumang-at ket mapasag sadi Ramot-galaad
Ket ti maysa kinunana iti castoy; ket ti sabali kinunana iti casdiay.
Ket rimmuar ti maysa nga espiritu, ket nagtacder iti sango ni Jehova, ket kinunana, Siac isu allilawecto.
Ket ni Jehova kinunana kencuana, Iti ania
Ket isu simmungbat, siac rumuaracto, ket agbalinacto a maysa a naulbod nga espiritu iti ngiwat ti amin dagiti mammadtona
Ket isu kinunana, Sica isu allilawem, ket isu aladagam met: rumuarca, ket aramidem ti casta.
Ita ngarud, adtoy, ni Jehova nangicabil ti maysa a naulbod nga espiritu iti ngiwat ti amin dagitoy mammadtom; ket ni Jehova impalawagna ti dakes a maipanggep kenca.
Idin ni Sedequias nga anac ni Canaana immasideg, ket kinabilna ni Miquias iti pingpingna, ket kinunana, Sadino ti nagnaan ti Espiritu ni Jehova a naggapu caniac tapno agsao kenca?
Ket ni Miquias kinunana, Adtoy, makitamto iti daydiay nga aldaw, intono sica mapancanto iti uneg ti maysa a nauneg a siled tapno aglemmengca.
Ket ti ari ti Israel kinunana, Alaem ni Miquias, ket isu isublim ken Amon a gobernador ti ili, ken ni Joas nga anac ti ari;
Ket cunam, Castoy ti cuna ti ari, Icabilmo daytoy a tao iti pagbaludan, ket isu pacanem iti tinapay ti pammarigat ken danum iti pammarigat, agpapan yaayco a sitatalna.
Ket ni Miquias kinunana, No sica agsublicanto a naananay iti talna, ni Jehova saan a nagsao iti pannacaaramatco
Ket isu kinunana, Denggenyo, dacayo nga umili, dacayo amin.
Iti casta ti ari ti Israel ken ni Josafat nga ari ti Juda simmang-atda sadi Ramot-galaad.
Ket ti ari ti Israel kinunana ken Josafat, Manglimlimoacto, ket innac iti paggugubatan; ngem sica icabilmo dagiti lambonmo
Ket ti ari ti Israel nanglimlimo, ket napan iti paggubatan.
Ket ti ari ti Siria nagbilin cadagiti tallopulo ket dua a capitan dagiti luganna, a kinunana, Dicayo gubaten ti uray bassit uray dackel, malacsid laeng ti ari ti Israel.
Ket naaramid, idi a dagiti capitan dagiti lugan nakitada ni Josafat, nga isuda kinunada, Awan duadua isu daytoy ti ari ti Israel; ket isuda nagsublida a gumubat a maibusor kencuana: ket ni Josafat nagickis.
Ket naaramid, idi a dagiti capitan dagiti lugan nakitada a saan nga isu ti ari ti Israel, nga isuda nagsublida iti panagcamatda kencuana.
Ket maysa a lalaki imbiatna ti panana nga impasacsac, ket nasugatna ti ari ti Israel iti baet ti nagsaipan ti cabal: gapuna a kinunana iti agpaguyod ti luganna, Isublim ta imam, ket ipannac iti ruar ti buyot; ta nasugatanac iti nasaem.
Ket ti panaggubat bimmara iti daydi nga aldaw: ket ti ari nagsadag iti luganna a bumusor cadagiti Sirios, ket natay iti rumabii; ket ti dara nagarubus iti sugat iti uneg ti lugan.
Ket rimmuar ti maysa a puccaw iti amin a buyot idinto a lumlumnec ti init, a cunana, Tumunggal lalaki iti ilina, ken tumunggal lalaki iti dagana.
Iti casta ti ari natay, ket isu naipan sadi Samaria; ket intabonda ti ari idiay Samaria.
Ket isuda binuggoanda ti luganna iti denna ti tanke ti Samaria; ket dagiti aso dinilpatanda ti darana (ket dagiti balangcantis nagdigusda sadiay); a mayannurot iti sao ni Jehova isu a sinaona.
Ket dagiti matda cadagiti ar-aramid ni Acab, ken amin nga inaramidna, ken ti marfil a balay a pinutarna, ken amin dagiti il-ili a binangonna, saanda aya a naisurat iti libro dagiti cronicas dagiti ar-ari ti Israel?
Iti casta ni Acab nakiturog cadagiti ammana; ket ni Ocozias nga anacna nagari iti saadna.
Ket ni Josafat nga anac ni Asa nangrugi nga agari iti Juda iti maicapat a tawen ni Acab nga ari ti Israel.
Ni Josafat tallopulo ket lima dagiti tawenna idi nangrugi nga agari; ket isu nagari iti duapulo ket lima a tawen sadi Jerusalem
Ket ti nagan ni inana Azuba nga anac ni Silai.
Ket isu nagna iti amin a dalan ni Asa nga amana; isu saan a simmina iti daydiay, nga inaramidna daydi a nalinteg cadagiti mata ni Jehova: nupay casta dagiti nangato a disso saanda a naiccat; ti umili nagtaginayon a nagdaton ken nagpuur ti incienso cadagiti nangato a disso.
Ket ni Josafat nakicappia iti ari ti Israel.
Ket ti matda cadagiti ar-aramid ni Josafat, ken ti pannacabalinna nga impakitana, ken no casano ti pannakigubatna, saanda aya a naisurat iti libro dagiti cronicas dagiti ar-ari ti Juda?
Ket ti natda cadagiti sodomitas, a natda cadagiti aldaw ni amana nga Asa, isu pinagtalawna iti daga.
Ket awan idi ti ari sadi Edom: maysa a diputado isu ti ari.
Ni Josafat nangaramid cadagiti sasacayan ti Tarsis tapno mapanda coma sadi Ofir a gapu iti balitoc: ngem saanda a napan; ta dagiti sasacayan narbada sadi Eziongaber.
Iti casta kinuna ni Ocozias nga anac ni Acab ken Josafat, Ipalubosmo a dagiti adipenco mapanda cumuyog cadagiti adipenmo cadagiti sasacayan
Ngem ni Josafat nagmadi.
Ket ni Josafat nakiturog cadagiti ammana, ket isu naitabon a nainayon cadagiti ammana iti ili ni David nga amana; ket ni Joram nga anacna nagari iti saadna.
Ni Ocozias nga anac ni Acab nangrugi nga agari iti Israel idiay Samaria idi maicasangapulo ket pito a tawen ni Josafat nga ari ti Juda, ket isu nagari iti dua a tawen iti Israel.
Ket isu inaramidna daydi a dakes iti imatang ni Jehova, ket nagna iti dalan ni amana, ken iti dalan ni inana, ket iti dalan ni Jeroboam nga anac ni Nabat, isu a namagbasol iti Israel.
Ket isu nagservi ken Baal, ket nagrucbab kencuana, ket ginargarina nga agpungtot ni Jehova, ti Dios ti Israel, a mayannurot iti amin nga inaramid ni amana.
II AR-ARI 
Ket ti Moab immalsa a maibusor iti Israel iti calpasan ti ipapatay ni Acab.
Ket ni Ocozias natnag cadagiti rejas ti nangatngato a siledna nga adda idi sadi Samaria, ket nagsakit: ket nagbaon cadagiti babaonen, ket kinunana cadacuada, Incayo, ket umumancayo ken ni Baal-zebub, a dios ti Ecron, no umimbagacto iti daytoy a nasakit.
Ngem ti angel ni Jehova kinunana ken ni Elias a Tisbita, Tumacderca, ket sumang-atca a sumabet cadagiti babaonen ti ari ti Samaria, ket cunaem cadacuada, Agsipud aya ta awan ti Dios iti Israel, nga dacayo incayo umuman ken ni Baal-zebub a dios ti Ecron?
Gapuna ita a castoy ti cuna ni Jehova, Dicanto dumsaag iti idda a pacayuliam, no di ket sica mataycanto a di bumurong
Ket ni Elias pimmanaw.
Ket dagiti nabaon simmublida kencuana, ket isu kinunana cadacuada, 
Ket isuda kinunada kencuana, Simmang-at ti maysa a lalaki a nangsabet cadacami, ket kinunana cadacami, Incayo, ket agsublicayo iti ari a nangibaon cadacayo, ket cunaenyo kencuana, Castoy ti cuna ni Jehova, Agsipud aya ta awan ti Dios iti Israel, a sica agbaonca ti umuman ken ni Baal-zebub a dios ti Ecron
Gapuna a sica dicanto dumsaag iti idda a pacayuliam, no di ket sica mataycanto a di bumurong.
Ket isu kinunana cadacuada, Ania a kita ti tao daydi nga simmang-at a simmabet cadacayo, ken nangibaga cadacayo cadagitoy a balbalicas?
Ket isuda simmungbatda kencuana, Isu idi ti maysa a lalaki a muldotan, ket nagbarikes iti barikes a lalat iti aglicmut cadagiti lomona
Ket isu kinunana, Isu ni Elias a Tisbita.
Idin ti ari nangibaon kencuana iti maysa a capitan ti limapulo a tattao agraman limapulona
Ket simmang-at a napan kencuana: ket, adtoy nga isu adda idi a situtugaw iti tapaw ti turod
Ket isu kinunana kencuana, O lalaki ti Dios, ti ari kinunana, Sumalogca.
Ket ni Elias simmungbat ket kinunana iti capitan ti limapulo, No siac maysaac a lalaki ti Dios, Umulog coma ti apuy nga aggapu iti langit, ket runawennaca agraman limapulom
Ket immulog ti apuy a naggapu iti langit, a nangrunaw kencuana agraman iti limapulona.
Ket isu nagbaon manen kencuana iti sabali a capitan ti limapulo agraman limapulona
Ket isu simmungbat ket kinunana kencuana, O lalaki ti Dios, ti ari kinunana ti castoy, Sumalogca a masingdat.
Ket ni Elias simmungbat ket kinunana cadacuada, No siac maysaac a lalaki ti Dios, Umulog coma ti apuy nga aggapu iti langit, ket runawennaca ken ti limapulom
Ket ti apuy ti Dios immulog a naggapu iti langit, ket isu rinunawna ken ti limapulona.
Ket imbaonna manen ti capitan ti maicatlo a limapulo agraman limapulona
Ket ti maicatlo a capitan ti limapulo simmang-at, ket immay ket nagparintumeng iti sango ni Elias, ket nagdawat kencuana, ket kinunana, O lalaki ti Dios, agdawatac kenca, ipaaymo coma a ti biagco, ken ti biag dagitoy limapulo nga ad-adipenmo, maipategda coma ita saclangmo.
Adtoy, a ti apuy immulog a naggapu iti langit, ket, rinunawna dagidi immununa a dua a capitan dagiti limapulo agraman limapuloda; ngem ita ipaaymo coma a maipateg ti biagco iti saclangmo.
Ket ti angel ni Jehova kinunana ken Elias, Makipagsalogca kencuana: dica agbuteng kencuana
Ket isu timmacder, ket nakipagsalog kencuana agingga iti ari.
Ket isu kinunana kencuana, Castoy ti cuna ni Jehova, Agsipud ta nangibaonca cadagiti babaonen nga immuman ken ni Baal-zebub a dios ti Ecron, gapu aya ta awan ti Dios iti Israel nga umumanam iti saona
gapuna a dicanto dumsaag iti idda a pacayuliam, no di ket sica mataycanto a di-bumurong.
Iti casta natay a mayannurot iti sao ni Jehova nga insao ni Elias
Ket ni Joram nangrugi a nagari iti saadna iti maicadua a tawen ni Joram nga anac ni Josafat nga ari ti Juda; agsipud ta isu awan idi ti anacna a lalaki.
Ket ti matda cadagiti ar-aramid ni Ocozias nga inaramidna, saan aya a naisurat iti libro dagiti cronicas dagiti ar-ari ti Israel?
Ket naaramid, idi a kinayat ni Jehova nga inngato ni Elias iti alawig sadi langit, a ni Elias napan a caduana ni Eliseo a naggapu iti Gilgal.
Ket ni Elias kinunana ken ni Eliseo, Agdawatac kenca, agurayca ditoy: ta ni Jehova imbaonnac agingga iti Bet-el
Ket ni Eliseo kinunana, Cas sibibiag ni Jehova, ken cas sibibiag ta cararuam, a dicanto baybay-an
Iti casta simmalogda iti Bet-el.
Ket dagiti annac dagiti mammadto nga addada idi sadi Bet-el rimmuarda ken Eliseo, a kinunada kencuana, Ammom a ni Jehova iccatennanto iti daytoy nga aldaw ni apom ita olom
Ket isu kinunana, Wen, ammoc; agtalnacayo.
Ket ni Elias kinunana kencuana, Eliseo, Agdawatac kenca, agurayca ditoy: ta ni Jehova imbaonnac idiay Jerico
Ket isu kinunana kencuana, Cas sibibiag ni Jehova, ken cas sibibiag ta cararuam, a dicanto baybay-an
Iti casta dimtengda iti Jerico.
Ket dagiti annac dagiti mammadto nga addada idi idiay Jerico immasidegda ken ni Eliseo, ket kinunada kencuana, Ammom a ni Jehova iccatenna iti daytoy nga aldaw ni apom ita olom
Ket isu simmungbat, Wen, ammoc; agtalnacayo.
Ket ni Elias kinunana kencuana, Agdawatac kenca, agurayca ditoy: ta ni Jehova imbaonnac idiay Jordan
Ket isu kinunana, Cas sibibiag ni Jehova, ken cas sibibiag ta cararuam, a dicanto baybay-an
Ket isuda a dua napanda.
Ket limapulo a lallaki cadagiti annac dagiti mammadto immayda, ket nagtacderda iti sangoananda iti adayu: ket isuda a dua nagtacderda iti igid ti Jordan.
Ket ni Elias innalana di cagayna, ken kinupinna, ket inablatanna dagiti danum, ket nagbingayda ditoy ken idiay, iti casta nga isuda a dua nagballasiwda iti namaga a daga.
Ket naaramid, idi a nacaballasiwda, ni Elias kinunana ken ni Eliseo, Dawatem no ania ti aramidecto a maipaay kenca, iti sacbay a maiccatac kenca
Ket ni Eliseo kinunana, Agdawatac kenca a ti mamindua a capaset ta espiritum maaddada coma caniac.
Ket isu kinunana kencuana, Nagdawatca iti narigat a banag: nupay casta, no masiputannac intono maiccatac kenca, maaddanto ti casta kenca: ngem no saan, saanto a casta.
Ket naaramid, idi a magmagnada pay laeng, ken agsarsaritada, nga, adtoy, nagparang ti maysa a lugan nga apuy agraman cabcabayo nga apuy, a namagsina cadacuada a dua, ket ni Elias immuli sadi langit iti maysa nga alawig.
Ket nakita ni Eliseo, ket inyickisna, 
Amac, amac, dagiti luglugan ti Israel ken dagiti lallakina nga agcacabayo
Ket uray caano isu ti dina nakitan: ket kinapetna dagiti cawesna, ket pinigisna ida a pinagcadua capigis.
Ket pinidutna met di cagay ni Elias a natinnag nanipud kencuana, ket nagsubli, ket nagsardeng iti igid ti Jordan.
Ket innalana di cagay ni Elias, a natinnag nanipud kencuana, ket inablatanna dagiti danum, ket kinunana, Sadino ti yan ni Jehova, a Dios ni Elias
ket idi nga inablatanna met dagiti danum nabisngayda ditoy ken idiay; ket ni Eliseo nagballasiw.
Ket idi a dagiti annac dagiti mammadto nga addada idiay Jerico iti masangoananna isu ti makitada, kinunada, Ti Espiritu ni Elias agtalinaed ken ni Eliseo, 
Ket immayda a simmabet kencuana, ket nagrucnoyda iti daga iti saclangna.
Ket kinunada kencuana, Adtoy ita, nga adda limapulo a lallaki a napigsa cadagiti ad-adipenmo; dawatenmi kenca, a palubusam coma ida a mapan, ket birukenda coma ni apom, di la ket ta ti Espiritu ni Jehova isu ti inngatona ket isu ti impurruacna iti maysa a bantay, wenno iti maysa a lobong
Ket isu kinunana cadacuada, Dicayo mangibabaon coma.
Ngem isu inuyotanda inggana iti isu nabainan, isu kinunana, Agbaoncayo
Isuda nangibaonda iti limapulo a lallaki; ket nagbirucda bayat iti tallo nga aldaw, ngem isu dida natumpungan.
Ket simmublida kencuana, iti bayat ti panagbatina idiay Jerico, ket kinunana cadacuada, Diac aya kinuna idi cadacayo, Dicayo mapmapan?
Ket dagiti lallaki ti ili kinunada ken ni Eliseo, Adtoy, agdawatcami kenca, a ti casasaad ti ili isu ti nacaay-ayo, a cas makita ni apoc: ngem ti danum isu ti dakes, ken ti daga nakebbetan.
Ket isu kinunana, Yegandac iti maysa a putic a baro, ket mangicabilcayo kencuana iti asin
Ket isu ti inyegda kencuana.
Ket isu napan iti ubbog dagiti dandanum, ket intinnagna ti asin kencuana, ket kinunana, Castoy ti cuna ni Jehova, Inagasac dagitoy a dandanum; manipud idiay awanton uray caano ni patay wenno kebbet.
Iti casta dagiti dandanum immimbagda agingga iti daytoy nga aldaw, a cas mayalubog iti sao nga insao ni Eliseo.
Ket naggapu sadiay simmang-at agingga iti Bet-el; ket idi a sumangsang-at iti dalan, rimmuar dagiti ubbing a lallaki a naggapu iti ili, ket isu ti rinabrabacda, ket kinunada kencuana, Sumang-atca, calvo: sumang-atca, calvo.
Ket isu timmaliaw ket nakitana ida, ket inlunodna ida iti nagan ni Jehova
Ket dua nga oso a cabaeyan rimmuarda iti bakir, ket pinisangpisangda ti uppat a pulo ket dua nga ubbing cadacuada.
Nanipud sadiay napan iti bantay Carmelo, ket nanipud sadiay simmubli iti Samaria.
Ket ni Joram nga anac ni Acab nangrugi a nagari iti Israel idiay Samaria iti tawen a maicasangapulo ket walo ni Josafat nga ari iti Juda, ket nagari iti sangapulo ket dua a tawen.
Ket inaramidna daydi a dakes iti imatang ni Jehova, nupay no saan a cas idi amana, ken cas idi inana; ta iniccatna ti monmon ni Baal, nga inaramid idi ni amana.
Nupay casta nadecket cadagiti basbasol ni Jeroboam nga anac ni Nabat, a pinamagbasolna iti Israel; ket saan a simmina cadacuada.
Ket ni Mesa nga ari ti Moab agtagicua idi iti arban ti carnero; ket agbaybayad idi iti ari ti Israel iti dutdut dagiti sangagasut a ribu nga urbon a carcarnero, ken sangagasut a ribu a lallaki a carcarnero.
Ngem naaramid, idi a natay ni Acab, nga ti ari ti Moab immalsa a maibusor iti ari ti Israel.
Ket ni ari Joram rimmuar sadi Samaria iti daydi a tiempo, ket inurnongna amin nga Israel.
Ket napan ket nagbaon ken ni Josafat nga ari ti Juda, a kinunana, Ti ari ti Moab immalsa a maibusor caniac: makicuyogcanto caniac a mapan iti gubat a maibusor iti Moab
Ket isu simmungbat, Sumang-atacto: siac caslaac la kenca, ti ilic cas la iti ilim, dagiti cabcabayoc casda la cadagiti cabcabayom.
Ket kinunana, Iti ania a dalan ti sang-atantayto
Ket simmungbat, Iti dalan ti let-ang ti Edom.
Iti casta ti ari ti Israel napan, ken ti ari ti Juda, ken ti ari ti Edom; ket isuda nagaramidda iti maysa a panaglicmut bayat iti pito nga aldaw a pannagna, ket awan idi ti danum nga agpaay iti buyot, uray agpaay cadagiti an-animal a naicuyog cadacuada.
Ket ti ari ti Israel kinunana, Ay
ta ni Jehova inayabanna a sangsangcacuyog dagitoy tallo nga ari tapno yawatna ida iti ima ti Moab.
Ngem ni Josafat kinunana, Awan aya ditoy ti maysa a mammadto ni Jehova, tapno umumantayo coma ken ni Jehova gapu kencuana
Ket maysa cadagiti ad-adipen ti ari ti Israel simmungbat, ket kinunana, Ditoy adda ni Eliseo, nga anac ni Safat, a nangibucboc iti danum cadagiti ima ni Elias.
Ket ni Josafat kinunana
Ti sao ni Jehova adda kencuana
Iti casta ti ari ti Israel ken ni Josafat ken ti ari ti Edom simmalogda a napan kencuana.
Ket ni Eliseo kinunana iti ari ti Israel, Ania ti bibiangco kenca
Gumun-odca cadagiti mammadles di amam, ken dagiti mammadles di inam
Ket ti ari ti Israel simmungbat kencuana, Saan: ta ni Jehova inayabanna a sangsangcacuyog dagitoy tallo nga ari tapno yawatna ida iti ima ti Moab.
Ket ni Eliseo kinunana, Cas sibibiag ni Jehova dagiti buybuyot, isu a ti saclangna sitatacderac, pudno, a no saan idi a ti panangipategco iti saclang ni Josafat nga ari ti Juda, diac cumita coma kenca, dica kitaen coma.
Ngem ita yegandac iti maysa a tumotocar
Ket naaramid nga idi a ti tumotocar nagtoctocar, a ti ima ni Jehova immay iti rabawna.
Ket kinunana, Castoy ti cuna ni Jehova, Aramidenyo daytoy a lobong a mapno cadagiti papaayas.
Ta ni Jehova cunana iti castoy, Dicayto makita ti angin, dicayto macakita ti tudo; nupay casta ti lobong mapnonto iti danum, ket uminumcayto, dacayo ken dagiti vacvacayo ken dagiti an-animalyo.
Ket daytoy isu ti maysa a banag a nalaca iti imatang ni Jehova: yawatnanto met dagiti Moabitas cadagita im-imayo.
Ket cabilenyonto amin dagiti il-ili a nasarikedkedan, ken isu-amin dagiti il-ili a napili, ken tuangenyonto ti tunggal nasayaat a cayo, ken pagsardengenyonto dagiti amin nga ub-ubbog ti danum, ken dadaelenyonto ti tunggal nasayaat a paset ti daga cadagiti batbato.
Ket naaramid, nga iti bigat, idi a dandani ti tiempo ti pannacaidatag ti daton, adtoy, dimteng ti danum iti dalan ti Edom, ket ti daga napno iti danum.
Ket idi nga isu-amin dagiti Moabitas nangngegda a dagiti ar-ari simmang-atda a makigubat cadacuada, naguommongda, isu-amin dagiti macabalin a mangicapet iti cabal, ken agpangato, ket nagtacderda iti nagbebeddengan.
Ket bimmangonda a nasapa iti bigat, ket ti init naglawag iti rabaw dagiti dandanum, ket dagiti Moabitas, nakitada dagiti dandanum iti sangoananda a nalabaga unay a cas la dara:
Ket kinunada, Daytoy dara; dagiti ar-ari pudno a madadaelda ket kinabil ti tunggal lalaki ti caduana: gapuna itatta, Moab, Incayo agsamsam.
Ket idi a dimtengda iti pacarso ti Israel, dagiti Israelitas timmacderda ket kinabilda dagiti Moabitas, iti casta a nagtalawda iti saclangda; ket simmunsunda a naglayon iti daga a cabcabilenda dagiti Moabitas.
Ket dinupracda dagiti il-ili; ket cadagiti tunggal paset ti nasayaat a daga impurruac ti tunggal maysa di batona, ket pinusecda ida, ken pinasardengda amin dagiti ub-ubbog dagiti dandanum, ket tinuangda amin dagiti nasayaat a caycayo, inggana sadi Kir-hareset isuna laeng a linabasanda dagiti batbatona; nupay casta dagiti pallatibongan isu ti linawlawda, ket kinabilda.
Ket idi a ti ari ti Moab nakitana a ti gubat nacaro unay kencuana, nangala iti pito gasut a lallaki a nagtagicampilan, tapno sumaranget agingga iti ari ti Edom, ngem dida nabalinan.
Idin innalana di anacna nga inauna nga agari coma iti saadna, ket isu ti indatagna a maipaay a mapuuran a daton iti rabaw ti bacud
Ket adda idi dackel a pungtot a maibusor iti Israel: ket isu pinanawanda, ket nagsublida iti dagada met laeng.
Ti yaadu ti lana ti babai a balo.
Ket maysa a babai cadagiti asawa dagiti annac dagiti mammadto immasug idi ken ni Eliseo, a kinunana, Ni adipenmo nga asawac natay: ket sica pagaammom a di adipenmo managbutbuteng idi ken ni Jehova: ket immay ti nacapautang tapno alaenna a maipaay kencuana dagiti dua nga annacco tapno isuda dagiti tagabu.
Ket ni Eliseo kinunana kencuana, Anianto aya ti aramidec kenca
ipalawagmo caniac; ania ti adda kenca idiay balaymo
Ket isu kinunana, Ti adipenmo awanan iti aniaman iti balay, malacsid laeng ti sangadongdong a lana.
Ket isu kinunana kencuana, Inca, ket bumulodca cadagiti burnay iti ruar cadagiti caarrubam, burburnay nga awan nagyan, bumulodca iti nawadwad.
Ket sumreccanto, ket ripcamto ti ruangan kenca, ken cadagiti annacmo, ket ibucbocmo ti Lana isu-amin cadagidiay a burnay; ket ilasinmonto daydiay a napno.
Ket iti casta di babai pimmanaw kencuana, ket rinipcanna di ruangan kencuana ken cadagiti annacna; ket isuda inyegda kencuana dagiti burnay, ket isu nagibucbuc.
Ket naaramid, idi a dagiti burburnay napnoda, nga isu kinunana iti anacna, Yegandac pay iti dadduma a burnay
Ket isu kinunana kencuana, Awanen ti burnay
Ket ti lana nagpatingga.
Idin isu immay ket imbagana idi lalaki ti Dios, 
Ket isu kinunana, Inca, ilacom ti lana, ket agbayadca iti utangmo, ket sica ken dagiti annacmo agbiagcayo iti matda.
Ni Eliseo ken ti babai a Sunamita.
Ket napasamac iti naminsan nga aldaw, a ni Eliseo immallatiw idiay Sunem, isu a yan ti maysa a babai a natan-oc, a nangipapilit kencuana a nangan iti tinapay
Ket casta idi, iti masansan nga ilalabasna, dumagas idiay a mangan iti tinapay.
Ket isu kinunana iti asawana a lalaki, Adtoy ita, a maawatac a daytoy, a cancanayon a dumagas iti balayta, isu ti maysa a nasantoan a lalaki ti Dios.
Agdawatac kenca, nga agaramidta coma iti sagumbi idiay diding, ket idiay mangicabilta coma ti maipaay kencuana iti idda, ken lamesaan, ken tugaw, ken candelero: ket castoyto, nga intono umay cadata, nga agdagasto idiay a lugar.
Ket napasamac iti naminsan nga aldaw, nga immay sadiay, ket dimmagas iti sagumbi ket nagyan idiay.
Ket kinunana ken Giezi a tagabuna, Ayabam daytoy a Sunamita
Ket idi nga isu inayabanna, di babai nagtacder iti saclangna.
Ket isu kinunana kencuana, Saoem ita kencuana, Adtoy, sica ti naaluad unay cadacami iti isu-amin daytoy a panagaluad; ania ti maaramidto nga agpaay kenca
cayatmo a sica maisaoca iti ari, wenno iti capitan ti buyot
Ket isu simmungbat, Siac agnaedac iti tengnga ti cailiac met laeng.
Ket isu kinunana, Anianto ngarud ti maaramid a maipaay kencuana
Ket ni Giezi simmungbat, 
Pudno nga isu awanan iti anac, ket ni asawana lacay.
Ket isu kinunana, Isu ayabam
Ket idi nga isu inayabanna, di babai nagtacder iti ruangan.
Ket isu kinunana, Iti daytoy a tiempo, intono ti tiempo agbaliw, umaracopcanto iti maysa nga anac a lalaki
Ket isu kinunana, Saan, apoc, sica ti lalaki ti Dios, dica agulbod iti adipenmo.
Ket di babai nagsicog, ken nangipasngay iti maysa nga anac a lalaki iti daydi a tiempo, idi a ti tiempo nagbaliw, cas kinunana ni Eliseo kencuana.
Ket idi a di ubing dimmackel, naaramid idi iti naminsan nga aldaw nga nakipagruar ken amana a mapan cadagiti agani.
Ket kinunana ken amana, Ti oloc, ti oloc
Ket isu kinunana iti adipen, Isu ipanmo ken inana.
Ket idi nga isu innalana, ken inyegna ken ni inana, nagtugaw cadagiti tumtumengna inggana iti matoon, ket idin natay.
Ket isu immuli ket isu ti impaiddana iti rabaw ti idda ti lalaki ti Dios, ket rinepcanna, kencuana di ruangan, ket rimmuar.
Ket inayabanna ni asawana a lalaki, ket kinunana, Agdawatac kenca, nga ibaonmo coma caniac ti maysa cadagiti adipen, ken maysa cadagiti asno, tapno innac coma nga agtaray iti lalaki ti Dios, ket sumubliac manen.
Ket isu kinunana, Ania ti gapuna nga incanto kencuana iti daytoy nga aldaw
saan a lutuad wenno aldaw ti panaginana
Ket isu kinunana, Naimbagto.
Idin di babai sinillaanna di asno, ket kinunana iti adipenna, Agabugca, ket magnaca: ket dinac paginayaden iti panagsacsacayco, malacsid no ibilinco kenca.
Iti casta napan, ket immay iti lalaki ti Dios idiay bantay Carmelo
Ket naaramid, idi a di lalaki ti Dios isu ti nakitana iti adayu, a kinunana idi tagabuna a Giezi, Adtoy, adda idiay ti Sunamita:
Agdawatac kenca, tumarayca ita a sumabet kencuana, ket cunaem kencuana, Adda imbag kenca
adda imbag ken asawam
adda imbag iti ubing
Ket di babai simmungbat, Naimbag.
Ket idi nga isu dimteng iti lalaki ti Dios idiay turod, kimpet cadagiti sacsacana
Ket ni Giezi immasideg a mangiccat kencuana: ngem ti lalaki ti Dios kinunana, Isu bay-am: ta ti cararuana isu naladingit unay iti unegna, ket ni Jehova inlimedna caniac, ket isu ti dina imbaga caniac.
Idin di babai kinunana, Nagcalicagumac aya idi iti anac ken apoc
diac aya kinuna idi, Dinac ulboden?
Idin kinunana ken ni Giezi, Baricsam dagita lomom, ket iggamam ti sarucodco, ket inca iti dalanmo: no macasaracca iti siasinoman a tao, dica agcablaaw coma kencuana; ket no uray asinoman ti agcablaaw coma kenca, isu dicanto sungbatan manen: ket ipaiddam ti sarucodco iti rabaw ti rupa ti ubing.
Ket ti ina di ubing kinunana, Cas sibibiag ni Jehova, ken cas sibibiag ta cararuam, a dicanto panawan
Ket ni Eliseo timmacder, ket simmurot kencuana.
Ket ni Giezi napan idi unada, ket impaiddana di sarucod idi rabaw ti rupa di ubing; ngem awan idi ti timec, uray no panagdengngeg
Gapuna a nagsubli a simmabet ken ni Eliseo, ket imbagana kencuana, a kinuna, Ti ubing saan a nariing.
Ket idi a ni Eliseo dimteng iti balay, adtoy, di ubing adda a natay, ken naipaidda idi iddana.
Gapuna a simrec, ket rinipcanna di ruangan cadacuada a dua, ket kimmararag ken ni Jehova.
Ket immuli, ket nagpacleb iti rabaw ti ubing, insaadna di ngiwatna iti rabaw ti ngiwatna, ket dagiti matana iti rabaw dagiti matana, ket dagiti imana iti rabaw dagiti imana: ket nagunnat iti rabaw daydiay; ket ti lasag ti ubing pimmudot.
Sana binaliwan, ket nagna iti naminsan iti balay sa nagsubli; ket immuli, ket immunnat iti rabawna: ket di ubing nagbaen iti naminpito a daras, ket ti ubing linuctanna dagiti matana.
Ket inayabanna ni Giezi, ket kinunana, Ayabam daytay Sunamita
Iti casta isu ti inayabanna
Ket idi a di babai nayeg kencuana, isu kinunana kencuana, Alaem ti anacmo.
Idin di babai simrec, nagpasag cadagiti sacana, ket nagrucnoy iti daga, ket innalana di anacna, ket rimmuar.
Ti nasabidong a sida.
Ti yaadu dagiti tintinapay ken mais. 
Ket ni Eliseo immay manen iti Gilgal
Ket adda idi dackel a kirang iti daga; ket dagiti annac dagiti mammadto situtugawda idi iti sangona: ket kinunana idi tagabuna, Mangicabilca iti maysa a dongdong, ket manglutoca iti sidaen nga agpaay cadagiti annac dagiti mammadto.
Ket rimmuar ti maysa a nagpaaway tapno mangurnong cadagiti natnateng, ket nacasarac iti lanut nga atap, ket nangurnong iti daydi cadagiti tabungaw nga atap a napno di sab-ocna, ket immay, ket pinispisina ida idi uneg ti dongdong ti sidaen: a dida nabigbig ida.
Iti casta imbucbocda nga agpaay cadagiti lallaki a canenda
Ket naaramid, idi a manganda iti sidaen, imkisda, a kinunada, O lalaki ti Dios, adda patay iti uneg ti dongdong
Ket dida nabalin ti nangan iti daydiay.
Ngem isu kinunana, Mangyegcayo ngarud iti bel-laay
Ket isu ti inwarakiwacna iti dongdong; ket kinunana, Ibucbocmo nga agpaay cadagiti tattao, tapno manganda coma
Ket awanen ti peggad idi dongdong.
Ket maysa a lalaki dimteng a naggapu iti Baal-salisa, ket nangyeg iti lalaki ti Dios cadagiti tintinapay ti umuna a bunga, duapulo a tinapay a cebada, ken naganus a bunga ti mais iti supotna
Ket isu kinunana, Itedmo cadagiti tattao tapno mabalinda a canen.
Ket ti tagabu kinunana, Ania, idayac coma daytoy iti sango dagiti sangagasut a lallaki
Ngem isu kinunana, Itedmo cadagiti tattao, tapno canenda; ta ni Jehova kinunana ti castoy, Canendanto, ket addantopay.
Iti casta isu ti indayana iti sangoda ket nanganda ket adda natdada iti daydi, a cas mayalubog iti sao ni Jehova.
Ni Naaman a capitan ti buyot ti ari ti Siria, lalaki a napateg ken ni apona ken madaydayaw, ta ni Jehova nangted idi iti panagballigi iti Siria a gapu kencuana: isu maingel a lalaki ken napigsa, ngem isu agcucutel idi.
Ket dagiti Sirios rimmuarda iti binuyonbuyot, ket nangalada iti maysa a bumalasang a kinayaw a naigapu iti Israel, ket nagserservi idi iti asawa ni Naaman.
Ket isu kinunana ken ni apona a babai, 
Amangan coma no ni apoc adda iti mammadto, nga adda idiay Samaria
no casta immimbag coma iti cucutelna.
Ket maysa ti simrec, ken nangibaga ken ni apona, a kinunana, Castoy ken castoy ti kinuna ti balasang a taga daga ti Israel.
Ket di ari ti Siria kinunana, Inca itatta, ket mangibaonacto iti maysa a surat iti ari ti Israel
Ket isu nagluas, ket nangicuyog kencuana iti sangapulo a talento a pirac, ken innem a ribu a capisi a balitoc, ken sangapulo a cawes a pagpelles.
Ket inyegna di surat iti ari ti Israel, a kinunana, Ket intono daytoy a surat dumteng kenca, adtoy, nga imbaonco kenca ni adipenco a Naaman, tapno paimbagem coma iti cucutelna.
Ket naaramid, idi a ti ari ti Israel nabasana ti surat, pinigisna dagiti cawesna, ket kinunana, Siac Diosac aya, a mangpapatay ken mangbiag coma, tapno paimbagec ti maysa a tao iti cucutelna
ngem agdawatac cadacayo, panunutenyo ket kitaenyo no casano ti panagsapulna iti ringgor a maibusor caniac.
Ket casta idi, idi a ni Eliseo a lalaki ti Dios nangngegna a ti ari ti Israel pinigisna dagiti cawesna, a nagbaon iti ari, a kinunana, Ania ti gapuna aya a pinigismo dagiti cawesmo
isu bay-am coma nga umay caniac, ket ammoennanto nga adda mammadto iti Israel.
Iti casta ni Naaman immay agraman cabcabayona ken luganna, ket nagsardeng iti ruangan ti balay ni Eliseo.
Ket ni Eliseo nangibaon kencuana, a kinunana, Inca ket agdigusca iti maminpito a daras idiay Jordan, ket ti lasagmo mabaliwanto kenca, ket nadaluscanto.
Ngem ni Naaman naglucsaw, ket pimmanaw, a kinunana, Adtoy, a pinanpanunotco idi, Pudno nga isu rumuarto agingga caniac, ket agtacderto, ket umawagto iti nagan ni Jehova a Diosna, ket yaprusnanto ti imana iti rabaw ti disso, ket paimbagenna ti cucutel.
Ti Abana ken ti Farfar a carcarayan ti Damasco, saanda aya a nasaysayaat ngem cadagiti isu-amin a dandanum ti Israel
diac mabalin aya ti agdigus cadacuada, ken madalusan
Iti casta nagsubli ken pimmanaw a silulucsaw.
Ket dagiti tagabuna immasidegda ket nagsaoda kencuana, ket kinunada, Amac, no ti mammadto binilinnaca a mangaramid iti maysa a dackel a banag, isu ti dica cayat coma a tungpalen
di nasaysayaat ngarud, idinto a cunana kenca, Agdigusca ken madalusanca?
Idin simmalog, ket bimmatoc iti naminpito a daras idiay Jordan, cas mainugot iti sao di lalaki ti Dios; ket ti lasagna nabaliwan a cas lasag ti ubing a bassit, ket isu ti nadalus idi.
Ket simmubli iti lalaki ti Dios, isu ken isu-amin ti buyotna, ket immay, ket nagtacder idi sangona, ket kinunana, Adtoy ita, a maammoac, nga awan ti Dios iti isu-amin a daga, no di-laeng iti Israel: ita ngarud agdawatac kenca, a mangalaca iti sagut iti adipenmo.
Ngem isu kinunana, Cas sibibiag ni Jehova, nga iti saclangna sitatacderac, a diacto umawat a pulos
Ket immud-od idi kencuana nga isu alaenna coma: ngem isu nagmadi.
Ket ni Naaman kinunana, No saan, ngarud, agdawatac kenca, nga ipalubosmo coma a maited iti adipenmo ti daga nga awit dagiti dua a mulos; ta manipud ita ken iti masacbayan ti adipenmo dinto agidatag iti mapuuran a daton wenno sacrificio cadagiti sabsabali a didios, no di-laeng ken ni Jehova.
Iti daydiay a banag ni Jehova pacawanenna ti adipenmo: nga intono ni apoc mapan iti balay ni Rimmon tapno agcararag idiay, ket agsammaked iti imac, ket siac agrucnoyac idiay balay ni Rimmon, iti panagrucnoyco idiay balay ni Rimmon, iti daydiay a banag ni Jehova pacawanenna coma ti adipenmo.
Ket isu kinunana kencuana, Inca a sitatalna
Iti casta pimmanaw kencuana iti adayu bassit.
Ngem ni Giezi, a tagabu ni Eliseo a lalaki ti Dios, kinunana, Adtoy, a ni apoc inliclicna daytoy a Naaman a Sirio, iti dina panangawat cadagiti imana iti daydiay nga inyegna
Cas sibibiag ni Jehova, a siac tumarayacto a sumurot kencuana, ket alaecto kencuana ti dadduma.
Iti casta ni Giezi sinurotna ni Naaman
Ket idi a ni Naaman nakitana iti maysa nga agtartaray iti licudanna, dimsaag idi lugan a sumabet, kencuana, a kinunana, Naimbag amin?
Ket isu kinunana, Naimbag amin, 
Ni apoc imbaonnac, a cunana, Adtoy, ita met laeng immayda caniac a naggapu iti caturodan ti Efraim dagiti dua a bumaro nga annac dagiti mammadto; agdawatac kenca, a mangtedca coma iti maysa a talento a pirac, ken dua a cawes a pagpelles.
Ket ni Naaman kinunana, Maay-ayoca coma a mangala iti dua a talento
Ket isu inuyotanna, ket nangibungon iti dua a talento iti dua a supot, agraman dua a cawes a pagpelles, ket impabaclayna ida cadagiti dua a tagabuna; ket impanda ida iti una daydiay.
Ket idi a dimteng iti turod, innalana ida iti imada, ket indulinna ida iti balay; ket pinalubosanna dagiti lallaki a napan, ket pimmanawda.
Ngem isu simrec, ket nagtacder iti sango ni apona
Ket ni Eliseo kinunana kencuana, Sadino ti naggapuam, Giezi
Ket isu kinunana, Ti adipenmo saan a napan iti uray sadinoman.
Ket isu kinunana kencuana, Saan aya a kimmuyog kenca ti pusoc, idi a di lalaki nagsubli a naggapu iti luganna a simmabet kenca
Isu ti tiempo ti panangawat iti pirac, ken panangawat cadagiti cawcawes, cadagiti inol-olivaan, cadagiti inuv-uvasan, cadagiti carcarnero ken cadagiti vacvaca, ken cadagiti ad-adipen a lallaki ken babbai?
Gapuna a ti cucutel ni Naaman cumpetto kenca, ken iti putotmo iti agnanayon
Ket isu rimmuar a naggapu iti saclangna nga agcucutel a napudaw unay a casa iti nieve.
Dagiti annac dagiti mammadto kinunada ken ni Eliseo, Adtoy ita, ti lugar a pagnaedanmi iti sangoanam nailet cadacami.
Agdawatcami kenca, palubosannacami coma a mapan, iti Jordan, ket mangalacami coma sadiay ti tunggal maysa iti maysa a troso, ket agaramidcami sadiay iti maysa a disso, a pagnaedanmi
Ket isu simmungbat, Incayo.
Ket kinuna di maysa, Agdawatcami kenca, maay-ayoca coma a cumuyog cadagiti ad-adipenmo
Ket isu simmungbat, Cumuyogacto.
Iti casta kimmuyog cadacuada
Ket idi a dimtengda iti Jordan, pinucanda di cayo.
Ngem idi a ti maysa tutuangenna ti maysa a troso, ti olo di wasay natnag iti danum; ket nagickis, ket kinunana, Ay apoc
gapu ta binulod.
Ket ti lalaki ti Dios kinunana, Sadino ti nacatnaganna
Ket isu impakitana kencuana ti disso
Ket isu nangputed iti maysa a ruting, ket isu ti impurruacna idiay, ket pinatapawna di landoc.
Ket isu kinunana kencuana, Isu alaem kenca
Iti casta isu inyunnatna di imana, ket isu ti innalana.
Ti ari ti Siria manggubat idi a maibusor iti Israel; ket immuman cadagiti ad-adipenna, a kinunana, Iti castoy ken castoy a disso ti pagpacarsoac.
Ket ti lalaki ti Dios nagbaon iti ari ti Israel, a kinunana, Agannadca a dica coma lumasat iti castoy a disso; ta dagiti Sirios agsalogda idiay.
Ket ti ari ti Israel nagbaon idiay a disso nga imbaga di lalaki ti Dios kencuana ken pinaisaganana; ket inyaluadda ti bagina met laeng sadiay, saan a maminsan laeng wenno namindua.
Ket ti puso ti ari ti Siria nariribuc unay a gapu iti daytoy a banag: ket inayabanna dagiti ad-adipenna, ket kinunana cadacuada, Saanyonto nga ipalgac caniac, no siasino cadatayo ti agpaay iti ari ti Israel?
Ket maysa cadagiti ad-adipenna kinunana, Awan O ari, nga apoc; no di ket ni mammadto nga Eliseo adda idiay Israel, isu ibagana iti ari ti Israel dagti sasao a saoem iti pagturogam.
Ket isu kinunana, Incayo ket kitaenyo no sadino ti yanna, tapno mangibaonac coma ket isu paalac
Ket naibaga kencuana, a nacuna, Adtoy, isu adda idiay Dotain.
Gapuna a nangibaon sadiay cadagiti cabcabayo, ken luglugan, ken maysa a dackel a buyot, nga immayda iti rabii, ket linacubda ti ili.
Ket idi a bimmangon a nasapa di tagabu ti lalaki ti Dios, ket rimmuar, adtoy, ti buyot agraman cabcabayo ken luglugan nailacubda iti ili
Ket di tagabuna kinunana kencuana, Ay, apoc
casanonto ti aramidentayo?
Ket isu simmungbat, Dica agbuteng: ta ad-aduda dagiti adda cadatayo ngem cadagiti adda cadacuada.
Ket ni Eliseo nagcararag, ket kinunana, Agdawatac kenca, O Jehova, a luctam coma dagiti matana, tapno makitana coma
Ket ni Jehova linuctanna dagiti mata di agtutubo a lalaki; ket kimmita: ket, adtoy, a di bantay a napno cadagiti cabcabayo, ken luglugan nga apuy iti aglicmut ken Eliseo.
Ket idi nga isuda simmalogda kencuana, ni Eliseo nagcararag ken ni Jehova, ket kinunana, Agdawatac kenca, a cabilem coma dagitoy a tattao iti panagbulsec
Ket kinabilna ida iti panagbulsec a mayalubog iti sao ni Eliseo.
Ket ni Eliseo kinunana cadacuada, Saan a daytoy ti dalan, saan a daytoy ti ili: sumurotcayo caniac, ket yegcayto iti lalaki a birukenyo
Ket indalanna ida agingga iti Samaria.
Ket naaramid, idi a dimtengda iti Samaria, a ni Eliseo kinunana, Jehova, luctam dagiti matmata dagitoy a lallaki, tapno macakitada coma
Ket ni Jehova linuctanna dagiti matmatada, ket kimmitada; ket adtoy, nga isuda addada idi iti tengnga ti Samaria.
Ket ti ari ti Israel kinunana ken ni Eliseo, idi a nakitana ida, Cabilecto ida, amac
cabilecto ida?
Ket isu simmungbat, 
Dicanto cabilen ida: cabilem aya dagidiay nga innalam a kinayawan iti campilanmo ken iti ba-im
mangicabilca iti sangoda iti tinapay ken danum, tapno manganda ken uminumda coma, ken mapanda ken ni apoda.
Ket isu nangisagana iti adu a canen a maipaay cadacuada; ket idi a nacacaanda ken nacainumda, pinapanawna ida, ket napanda ken ni apoda
Ket dagiti buybuyot ti Siria saanda a simmublin iti daga ti Israel.
Ket naaramid idi calpasan daytoy, a ni Ben-adad nga ari ti Siria inurnongna amin a buyotna, ket simmang-at ket linacubna ti Samaria.
Ket adda idi dackel a bisin idiay Samaria: ket, adtoy, nga isu ti linacubda, inggana a ti maysa nga olo ti asno nalaco idi iti walopulo a capisi ti pirac, ket ti apagcapat ti maysa a cab ti lugit dagiti calapati iti lima capisi ti pirac.
Ket idi a ti ari ti Israel limmabas a nagna iti rabaw ti bacud, maysa a babai pimmuccaw kencuana, a kinunana, Bumadangca, O ari, nga apoc.
Ket isu kinunana, No saannaca a badangan ni Jehova, iti ania aya ti pangbadangac kenca
aggapu aya iti pagtaltagan, wenno aggapu iti pagpespesan ti uvas?
Ket ti ari kinunana kencuana, Ania aya ti agcurang kenca
Ket isu simmungbat, Daytoy a babai kinunana caniac, Itedmo ta anacmo, tapno isu ti sidaenta coma iti daytoy nga aldaw, ket intono bigat sidaentanto ti anacco.
Iti casta inangermi di anacco, ket isu ti sinidami: Iti sumuno nga aldaw kinunanac kencuana, Itedmo ta anacmo, tapno isu ti sidaenta coma: ket isu inlemmengna di anacna.
Ket naaramid, idi a ti ari nangngegna dagidi sasao ti babai, nga isu pinigisna dagiti cawesna (ket naglasat idi a nagna iti rabaw ti bacud); ket dagiti tattao kimmitada, ket, adtoy, nga isu addaan idi iti nakersang a lupot iti uneg, iti rabaw ti lasagna.
Idin isu kinunana, Ti Dios aramidenna iti casta caniac, ken ad-adda pay met, no ti olo ni Eliseo nga anac ni Safat agtacderto kencuana iti daytoy nga aldaw.
Ket ni Eliseo adda idi a situtugaw idiay balayna, ket dagiti lallacay makicatcatugawda kencuana; ket di ari nangibaon iti maysa a lalaki a naggapu iti saclangna: ngem iti sacbay a di naibaon dimteng idi kencuana, isu kinunana cadagiti lallacay, Kitaenyo no casano a daytoy anac di nacapatay nagbaon nga agpaiccat iti oloc
kitaenyo, nga intono ti naibaon umay, rikepanyo ti ruangan, ket iggamanyo ti ruangan a maibusor kencuana saan aya nga agdanarudor dagiti sacsaca ni apona iti malicudanna?
Ket iti bayat ti pannakisasaona pay laeng cadacuada, adtoy, di naibaon simmalog agingga kencuana: ket kinunana, Adtoy, a daytoy a rigat aggapu ken Jehova; apayapay nga agurayac coma gapu ken Jehova iti nabaybayag?
Ket ni Eliseo kinunana, Denggenyo ti sao ni Jehova: castoy ti cuna ni Jehova, Intono bigat iti daytoy a tiempo ti sangcasucat ti namayecmec nga harina malaconto iti maysa a siclo, ket dagiti dua a casucat ti cebada iti maysa a siclo, iti ruangan ti Samaria.
Idin ti capitan nga iti imana pagsammakedan di ari simmungbat iti lalaki ti Dios, ket kinunana, Adtoy, a no ni Jehova agaramid coma iti tawtawa idiay langit, mabalin a maaramid daytoy
ket isu kinunana, Adtoy, nga isu ti makitamto cadagita matam, ngem dicanto mangan kencuana.
Ket adda idi uppat a tattao nga agcucutel iti ridaw ti ruangan: ket kinunada ti maysa ken maysa, 
Apayapay nga agtugawtayo ditoy inggana iti mataytayo?
No cunaentayo, Sumrectayo iti ili, ti bisin ngarud adda iti ili, ket mataytayto sadiay: ket no agtugawtayo a sitatalna ditoy cascasdi a mataytayo
Umaycayo ngarud ita, ket agtinnagtayo coma iti buyot dagiti Sirios: no isuda ispalendatayto a sibibiag, agbiagtayto; ket no papatayendatayto, mataytayto met laeng.
Ket timmacderda idi apagsipnget, tapno mapanda iti pacarso dagiti Sirios; ket idi a dimtengda iti akinruar a paset ti pacarso dagiti Sirios, adtoy, awan idi ti tao sadiay.
Ta ti Apo inaramidna a ti buyot dagiti Sirios nangegda ti daranudor dagiti luglugan, ken daranudor dagiti cabcabayo, ken daranudor met laeng ti dackel a buyot: ket kinunada ti maysa ken maysa, 
Adtoy, a ti ari ti Israel tinangdananna a maibusor cadatayo dagiti ar-ari dagiti Jetteo, ken dagiti ar-ari dagiti Egipcio, tapno umayda cadatayo.
Gapuna a timmacderda ken nagtalawda idi apagsipnget, ket binay-anda dagiti toltoldada, ken cabcabayoda, ken asasnoda, ti pacarso met laeng cas la iti caaddana idi, ket nagtalawda a gapu iti biagda.
Ket idi a dagiti agcucutel dimtengda iti akinruar a paset ti pacarso, simrecda iti maysa a tolda, ket nanganda ken imminumda, ket nangalada sadiay iti pirac ken balitoc, ken cawcawes, ket napanda ket isu ti inlemmengda; ket idi a nagsublida, ken simrecda iti sabali a tolda, ket sadiay nangalada met, ket napanda ket isu ti inlemmengda.
Idin kinuna ti maysa ken maysa, 
Saantayo nga agaramid iti naimbag; daytoy nga aldaw isu ti aldaw dagiti naimbag a damdamag, ket datayo agulimectayo: no agtactactayo inggana iti panaglawag ti bigat, ti dusa macamacamnatayo, umaycayo ngarud ita, intayo coma, ket ibagatayo iti balay ti ari.
Iti casta immayda ket inayabanda dagiti agaywan iti ruangan ti ili; ket imbagada cadacuada, a kinunada, Dacami napancami iti pacarso dagiti Sirios, ket, adtoy, awan idi ti tao, uray timec ti tao idiay, no di laeng dagiti cacabayo a sigagalot, ken dagiti asasno a sigagalot ket dagiti toltolda a cas la iti casasaadda idi.
Ket isu inayabanna dagiti agaywan iti ruangan; ket isuda imbagada iti sangacabbalayan ti ari iti uneg.
Ket ti ari timmacder iti rabii, ket kinunana cadagiti ad-adipenna, Siac ipalawagco ita cadacayo no ania ti inaramid cadatayo dagiti Sirios
Isuda ammoda a mabisintayo; gapuna a rimmuarda iti pacarso tapno aglemmengda idiay away, a cunada, Intono macaruarda iti ili, alaentayto ida a sibibiag, ket sumrectayto iti ili.
Ket ti maysa cadagiti ad-adipen na simmungbat ket kinunana, Agdawatac kenca, nga ipalubosmo a dagiti dadduma mangalada coma cadagiti lima a cabayo a natda, isuda a nabati iti ili (adtoy, nga isuda casda la iti isu-amin a caadu ti Israel a nabati kencuana; adtoy, nga isuda casda la iti isu-amin a caadu ti Israel a naibusda); ket palubosannacami nga agbaon ken cumita.
Gupuna a nangalada cadagiti dua a lugan agraman cabcabayo; ket ti ari nagbaon iti licudan ti buyot dagiti Sirios, a kinunana, Incayo ket kitaenyo.
Ket isuda sinurotda ida aginggana iti Jordan: ket, adtoy, isu-amin a dalan addada a napno cadagiti cawcawes ken al-alicamen, nga impuruac dagiti Sirios iti darasda
Ket dagiti naibaon simmublida, ket imbagada iti ari.
Ket dagiti tattao rimmuarda, ket sinamsamda di pacarso dagiti Sirios
Iti casta a ti maysa a casucat ti namayecmec nga harina nalaco idi iti maysa a siclo, ket dagiti dua a casucat ti cebada iti maysa a siclo a mayannurot iti sao ni Jehova.
Ket ti ari dinutocanna di capitan nga iti imana isu ti pagsammakedanna a mangaywan iti ruangan: ket dagiti tattao isu tinalaytayda idi ruangan, ket natay a cas kinunana idi ti lalaki ti Dios, a sinaona idi a ti ari simmalog kencuana.
Ket naaramid, idi a ti lalaki ti Dios insaona iti ari, a kinuna, Dua casucat a cebada iti maysa a siclo, ket ti sangcasucat ti namayecmec nga harina iti maysa a siclo, maaramidto no bigat iti daytoy a tiempo iti ruangan ti Samaria;
Ket daydiay a capitan simmungbat iti lalaki ti Dios, a kinunana, Ita, adtoy, no ni Jehova agaramid coma iti tawtawa idiay langit, mabalin coma a maaramid daytoy
Ket isu kinunana, Adtoy, nga isu ti makitamto cadagiti matam, ngem dicanto mangan kencuana:
Ket naaramid met laeng a casta kencuana; ta dagiti tattao isu tinalaytayda idi ruangan, ket natay.
Idin ni Eliseo nagsao iti daydi a babai, a di anacna pinagungarna idi, a kinunana, Tumacderca, inca, sica ken isu-amin a cabbalaymo, ket aggangannaetca iti sadinoman a pacabalinamto a paggangannaetan, ta ni Jehova nangayab iti bisin; ket umayto met iti rabaw ti daga bayat iti pito a tawen.
Ket ti babai timmacder, ket inaramidna ti mayannurot iti sao di lalaki ti Dios, ket isu napan agraman cabbalayna, ket nagnaed idiay daga dagiti Filisteos bayat iti pito a tawen.
Ket naaramid a idi naggibus dagiti pito a tawen, a di babai nagsubli a naggapu iti daga dagiti Filisteos: ket napan tapno umasug iti ari a gapu iti balayna, ken gapu iti dagana.
Ket ti ari nakisao idi ken ni Giezi a tagabu ti lalaki ti Dios, a kinunana, Agdawatac kenca, a saritaem coma caniac amin dagiti dadackel a banbanag nga inaramid idi ni Eliseo.
Ket naaramid, idi a sarsaritaenna iti ari no casano ti panangpaungarna iti daydi a natay, nga, adtoy, ti babai, isu a ti anacna pinagungarna idi, nagasug iti ari a gapu iti balayna, ken gapu iti dagana
Ket ni Giezi kinunana, O ari nga apoc, daytoy isu ti babai, ket daytoy isu ti anacna, isu a pinagungar ni Eliseo.
Ket idi a ti ari nagsaludsod iti babai, di babai imbagana kencuana
Iti casta ti ari nangdutoc a mapan kencuana ti maysa nga agturay, a kinunana, Isublim amin a cucuana idi, ken isu-amin nga apit ti dagana nanipud idi aldaw a panangpanawna iti daga inggana itatta.
Ket ni Eliseo immay iti Damasco; ket ni Ben-adad nga ari ti Siria nagsakit; ket naibaga idi kencuana, a nacuna, Ti lalaki ti Dios umayen ditoy.
Ket ti ari kinunana ken ni Hazael, Mangiggemca iti maysa a sagut, ket inca, sabatem ti lalaki ti Dios, ket umumanca ken ni Jehova babaen ti pannacaaramatna, a cunaem, Umimbagacto iti daytoy a nasakit?
Iti casta ni Hazael napan a sumabet kencuana, ket nangala iti sagut iti imana tumunggal naimbag a banag met laeng ti Damasco, nga awit dagiti uppat a pulo a camello, ket immay ket nagtacder iti sango daydiay, ket kinunana, Ni anacmo a Ben-adad nga ari ti Siria imbaonnac kenca, a kinunana, Umimbagacto iti daytoy a nasakit?
Ket ni Eliseo kinunana kencuana, Inca, cunaem kencuana, Umimbagcanto a di bumurong; 
Nupay casta ni Jehova impamatmatna caniac nga isu matayto a di-bumurong.
Ket ti lalaki ti Dios intalliawna kencuana di rupana a siiintec, aginggana iti nababainan: ket ti lalaki ti Dios nagsangit.
Ket ni Hazael kinunana, Apayapay agsangit ni apoc
Ket isu simmungbat, Agsipud ta ammoc ti ranggas nga aramidemto cadagiti annac ti Israel: dagiti sarikedkedda pasgedamto iti apuy, ket dagiti agtutuboda a lallaki papatayemto iti campilan, ket ibarsabarsacmonto a mapisangpisang dagiti babassitda, ken bettacamto dagiti babbai a masicug.
Ket ni Hazael kinunana, Ngem ania ti adipenmo, nga isu laeng ti maysa nga aso, tapno aramidenna coma daytoy dackel a banag
Ket ni Eliseo simmungbat, Ni Jehova impamatmatna caniac a sicanto ti ari ti Siria.
Idin isu pinanawanna ni Eliseo, ket immay ken ni apona, a nagcuna kencuana, Ania ti kinuna kenca ni Eliseo
Ket isu simmungbat, Isu kinunana caniac nga umimbagcanto a di bumurong.
Ket naaramid iti sumaruno nga aldaw nga isu nangala iti ules, ket isu ti inraremna iti danum, ket isu ti inyucradna iti rupana, iti casta natay: ket ni Hazael nagari iti saadna.
Ket iti maicalima a tawen ni Joram nga anac ni Acab nga ari ti Israel, ni Josafat idinto ngarud nga ari ti Juda, ni Joram nga anac ni Josafat nga ari ti Juda nangrugi a nagari.
Agtawen iti tallopulo ket dua idi nangrugi a nagari; ket nagari iti walo a tawen idiay Jerusalem.
Ket nagna iti dalan dagiti ar-ari ti Israel, a cas ti inaramid idi ti balay ni Acab: ta maysa nga anac ni Acab isu ti sawana; ket inaramidna daydi a dakes iti imatang ni Jehova.
Nupay casta ni Jehova saanna a kinayat a dinadael ti Juda, a gapu ken David nga adipenna, a cas incarina kencuana ti panangtedna kencuana ti maysa a silaw a maipaay cadagiti annacna iti agnanayon.
Cadagiti al-aldawna ti Edom immalsa a naggapu iti babaen ti ima ti Juda, ket nangisaad iti ari cadacuada met laeng.
Idin ni Joram immallatiw idiay Seir, ket isu-amin dagiti luganna naicuyugda kencuana: ket timmacder iti rabii ket kinabilna dagiti Edomitas, a nanglacub iti aglicmut kencuana; ken dagiti capcapitan dagiti lug-lugan, ket dagiti tattao nagtalawda a napan cadagiti toltoldada.
Casta ti yaalsa ti Edom a naggapu iti baba ti ima ti Juda agingga iti daytoy nga aldaw
Idin ti Libna immalsa idi met laeng a tiempo.
Ket ti matda cadagiti ar-aramid ni Joram, ken isu-amin nga inaramidna, saanda aya a naisurat iti libro dagiti cronicas dagiti ar-ari ti Juda?
Ket ni Joram nakiturog cadagiti ammana, ket naitanem a naitipon cadagiti ammana idiay ili ni David; ket ni Ocozias nga anacna nagari iti saadna.
Idi tawen a maicasangapulo ket dua ni Joram nga anac ni Acab nga ari ti Israel ni Ocozias nga anac ni Joram nga ari ti Juda nangrugi a nagari.
Ni Ocozias agtawen idi iti duapulo ket dua idi nangrugi a nagari; ket nagari iti macatawen idiay Jerusalem
Ket ti nagan ni inana Atalia nga anac ni Omri nga ari ti Israel.
Ket isu nagna iti dalan ti balay ni Acab, ket inaramidna daydi a dakes iti imatang ni Jehova, a cas ti balay ni Acab; ta manugang idi ti balay ni Acab.
Ket nakicuyog a napan iti gubat ken ni Joram nga anac ni Acab a maibusor ken ni Hazael nga ari ti Siria idiay Ramot-galaad: ket dagidi Sirios sinugatda ni Joram.
Ket ni ari Joram nagsubli idiay Jezrael tapno maagasan cadagiti sugsugatna a gapuanan dagiti Sirios kencuana idiay Rama, idi a nakigubat a maibusor ken ni Jazael nga ari ti Siria
Ket ni Ocozias nga anac ni Joram nga ari ti Juda simmalog idi a mangkita ken ni Joram nga anac ni Acab idiay Jezreel, agsipud ta masakit idi.
Ti paidamag ni Eliseo ken Jehu.
Ket ni Eliseo a mammadto immayab iti maysa cadagiti annac dagiti mammadto, ket kinunana kencuana, Baricsam dagita lomom, ket iggamam daytoy frasquita ti lana, ket inca idiay Ramot-galaad.
Ket intono dumtengca sadiay, birukem sadiay ni Jehu nga anac ni Josafat nga anac ni Nimsi, ket sumrecca, ket isu patacderem iti tengnga dagiti cacabsatna, ket isu ipanmo iti naununeg a siled.
Sacanto alaen ti frasquita ti lana, ket ibucbocmo iti rabaw ti olona, ket cunam, Castoy ti cuna ni Jehova, Siac pinulotanca nga ari iti Israel
Calpasanna luctam ti ruangan, ket agtalawca, ket dica agtactac.
Iti casta ti agtutubo a lalaki, a ti met laeng agtutubo a mammadto, napan idiay Ramot-galaad.
Ket idi a simrec, adtoy dagiti capcapitan ti buyot agtutugawda
Ket isu kinunana, O capitan, addaanac iti maysa a bilin kenca
Ket ni Jehu kinunana, Asino aya cadacami amin
Ket isu kinunana, Sica, O capitan.
Ket isu timmacder ket simrec iti balay: ket isu imbucbocna di lana iti olona, ket kinunana kencuana, Castoy ti cuna ni Jehova, a Dios ti Israel, 
Siac pinulotanca nga ari iti ili ni Jehova, iti Israel met laeng.
Ket cabilemto ti balay ni Acab nga apom, tapno maibalesco coma ti dara dagiti adipenco a mammadto, ken dagiti dara dagiti isu-amin nga ad-adipen ni Jehova, iti ima ni Jezabel.
Ta isu-amin a balay ni Acab mapucawto; ket keltayecto ken ni Acab ti tunggal ubing a lalaki, ken daydiay a naipupuc ken daydiay a nabati a siwawaya iti Israel.
Ket aramidecto ti balay ni Acab, a cas iti balay ni Jeroboam nga anac ni Nabat, ken cas iti balay ni Baasa nga anac ni Ahia.
Ket dagiti as-aso lamutendanto ni Jezabel idiay paset ti Jezreel, ket awanto ti mangitabon kencuana
Ket linuctanna di ruangan, ket pimmanaw.
Idin ni Jehu rimmuar cadagiti ad-adipen ni apona: ket maysa ti nagcuna kencuana, Naimbag amin
Ania ti gapuna nga immay kenca daytoy mauyong a tao
Ket isu kinunana cadacuada, Dacayo ammoyo ti tao ken ti insaona.
Ket isuda kinunada, Isu ulbod; ipalawagmo cadacami ita
Ket isu kinunana, Castoy ken castoy ti insaona caniac, a kinuna, Castoy ti kinuna ni Jehova, Siac pinulotanca nga ari iti Israel.
Idin nagdarasda, ket innalada ti tunggal maysa ti cawesna, ket incabilda ida iti babaenna iti rabaw ti agdan ket pinagunida ti tangguyob, a kinunada, Ni Jehu isu ti ari.
Iti casta ni Jehu nga anac ni Josafat nga anac ni Nimsi immalsa a maibusor ken ni Joram, (ket ni Joram ayaywananna idi ti Ramot-galaad, isu ken isu-amin nga Israel, a gapu ken ni Hazael nga ari ti Siria;
Ngem ni ari Joram naisubli idiay Jezreel tapno maagasan cadagiti sugsugatna a gapuanan idi dagiti Sirios kencuana, idi nakigubat ken ni Hazael nga ari ti Siria.) Ket ni Jehu kinunana, No daytoy isu ti nakemyo, awan ngarud ti uray siasino nga agtalaw ken rumuar iti ili, a mapan ken mangibaga idiay Jezreel.
Iti casta ni Jehu limmugan iti maysa a lugan, ket napan idiay Jezreel; ta ni Joram agididda idi idiay
Ket ni Ocozias nga ari ti Juda simmalog sadiay a cumita ken Joram.
Ket di wanawan agtactacder iti torre idiay Jezreel, ket nawanawananna di buyot ni Jehu idi a sumungad, ket kinunana, Siac makitac ti maysa a buyot
Ket ni Joram kinunana, Mangalaca iti maysa nga agcabayo, ket ibaonmo a mangsabet cadacuada, ket cunaenna coma, Adda talna?
Iti casta napan ti maysa a nagcabayo a nangsabet kencuana, ket kinunana, Castoy ti kinuna ti ari, Adda talna
Ket ni Jehu kinunana, Ania ti bibiangmo iti talna
Agsublica iti licudac
Ket ti wanawan imbagana, a kinunana, Ti naibaon dimteng cadacuada, ngem saan a simmubli.
Idin nagbaon iti maicadua a nagcabayo, a dimteng cadacuada, ket kinunana, Ti ari kinunana ti castoy, Adda talna
Ket ni Jehu simmungbat, Ania ti bibiangmo iti talna
Agsublica iti licudac.
Ket di wanawan imbagana, a kinunana, Isu dimteng met cadacuada, ket saan a sumubli: ket ti panagpaguyodna cas la iti panagpaguyod ni Jehu, nga anac ni Nimsi; ta agpaguyod a cas la sipupungtot.
Ket ni Joram kinunana, Agsaganacayo
Ket insaganada di luganna
Ket ni Joram nga ari ti Israel ken ni Ocozias nga ari ti Juda rimmuarda, ti tunggal maysa iti luganna, ket rimmuarda a simmabet ken ni Jehu, ket isu nasaracda iti paset ni Nabot a Jezreelita.
Ket naaramid, idi a ni Joram nakitana ni Jehu, a kinunana, Jehu, 
Ket adda talna
Ket simmungbat, Ania a talna, iti kinabayag a dagiti pannakiabig ni Jezabel nga inam ken dagiti panagbagbaglanna castada unay ti caruay?
Ket ni Joram insublina di imana, ket nagtalaw; ket kinunana ken ni Ocozias, 
Adda liput, O Ocozias.
Ket ni Jehu biniatna di ba-ina iti amin a pigsana, ket kinabilna ni Joram iti nagbaetan dagiti tackiagna, ket di pana simmalput iti pusona, ket napasag idi luganna.
Idin kinuna ni Jehu ken ni Bidkar a capitanna, Alaem, ket isu ti ipurruacmo iti paset ti talon ni Nabot a Jezreelita; ta lagipem no casano nga, idi a siac ken sica nagluganta nga agpadpada a simmurot ket ni Acab nga amana, ni Jehova incabilna daytoy nga awit kencuana:
Pudno unay a nakitac idi calman ti dara ni Nabot, ken ti dara dagiti annacna, cuna ni Jehova; ket supapacacto kenca iti daytoy a paset ti daga, cuna ni Jehova
Gapuna nga ita alaem ken isu ipurruacmo iti paset ti daga, a mayannurot iti sao ni Jehova.
Ngem idi a ni Ocozias nga ari ti Juda nakitana daytoy, nagtalaw idi dalan ti balay ti minuyongan
Ket ni Jehu isu ti sinurotna, a kinunana, Isu ti cabilenyo met idiay lugan, ket isu ti kinabilda idiay sang-atan ti Gur, nga adda iti denna ti Ibleam
Ket isu nagtalaw agingga iti Megiddo, ket natay sadiay.
Ket dagiti ad-adipenna isu impanda iti maysa a lugan idiay Jerusalem, ket isu intabonda iti tanemna a naidinna cadagiti ammana idiay ili ni David.
Ket iti maicasangapulo ket maysa a tawen ni Joram nga anac ni Acab ni Ocozias nangrugi a nagari iti Juda.
Ket idi a ni Jehu dimteng iti Jezreel, natimud ni Jezabel; ket pinintaanna dagiti matana, ket inarcosanna di olona, ket timman-aw idi tawa.
Ket idi a ni Jehu simrec idi ruangan, ni Jezabel kinunana, Adda talna, sica Zimri, a anamapatay ken ni apona?
Ket isu intangadna di rupana iti tawa, ket kinunana, Asino ti makicadua caniac
asino
Ket dua wenno tallo a tattao nga eunuco timman-awda kencuana.
Ket isu kinunana, Isu ti itappuacyo: 
Iti casta isu intappuacda; ket dagiti dadduma a darana naiparsiacda iti diding, ken cadagiti cabcabayo: ket ni Jehu isu ti pinatalaytayanna.
Ket idi a nacastrec, nangan ken imminum; ket kinunana, Taripatoenyo ita ti babai a nailunod, ket isu itabonyo; ta isu anac ti maysa nga ari.
Ket napanda a mangitabon kencuana; ngem awan ti nasaracanda a pulos kencuana no di laeng ti bangabangana, ken dagiti sacana, ken dagiti daculap dagiti imana.
Gapuna a simmublida, ket imbagada kencuana
Ket isu kinunana, Daytoy isu ti sao ni Jehova, nga insaona idi a naaramat ni adipenna nga Elias a Tisbita, a kinunana, Iti paset ti Jezreel dagiti as-aso lamutendanto ti lasag ni Jezabel:
Ket ti bagi ni Jezabel isunto ti cas ibleng iti rabaw ti daga idiay paset ti Jezreel, iti casta a didanto saoen, Daytoy isu ni Jezabel.
Ket ni Acab addaan idi sadi Samaria iti pitopulo nga annac a lallaki
Ket ni Jehu nagaramid cadagiti sursurat, ket imbaonna idiay Samaria, cadagiti agturturay iti Jezreel, cadagiti met laeng lallacay, ken cadagidi nga agaywan cadagiti annac ni Acab, a cunana,
Ket ita apaman a dumteng daytoy a surat cadacayo, idinto nga adda cadacayo dagiti annac ni apoyo, ken adda cadacayo dagiti luglugan ken cabcabayo, ken maysa nga ili a nasarikedkedan met, ken cabal;
Cumitacayo iti caimbagan ken catutopan cadagiti annac a lallaki di apoyo, ket isu ti isaadyo iti trono di amada, ket makigubatcayo a maipaay iti balay di apoyo.
Ngem isuda nagbutengda idi iti napalalo unay, ket kinunada, Adtoy, a dua nga ari saanda idi a nagtacder iti sangona: casanonto ngarud ti panagtacdertayo?
Ket ti pangolo ti balay, ken ti pangolo ti ili, ken castamet dagiti lallacay ken dagidi nga agaywan cadagiti annac, nagbaonda ken ni Jehu, a cunada, Dacami dagiti ad-adipenmo, ket tungpalenminto amin nga ibilinmo cadacami; dicamto mangaramid iti ari iti uray siasino a lalaki: aramidem daydiay a naimbag cadagiti matam.
Idi casta nangsurat iti maysa a surat iti maicadua a daras cadacuada, a kinunana, No makicadduacayo caniac, ken no ipangagyonto ti timecco alaenyo dagiti ol-olo dagiti annac a lallaki di apoyo, ket umaycayo caniac no bigat ditoy Jezreel iti daytoy a tiempo
Ket dagiti annac ti ari, idinto a pitopuloda a lallaki, addada idi cadagiti camamainglan a lallaki ti ili, a nangaywan cadacuada.
Ket naaramid, idi a ti surat dimteng cadacuada, nga innalada dagiti annac ti ari, ket pinapatayda ida, a pitopulo met laeng a lallaki, ket incabilda dagiti ol-oloda cadagiti lablabba, ket imbaonda kencuana idiay Jezreel.
Ket maysa a naibaon immay, ket imbagana kencuana, a kinunana, Inyegda dagiti ol-olo dagiti annac ti ari
Ket isu kinunana, Icabilyo ida iti nagcadua a catuon iti pagsercan iti ruangan agingga iti bigat.
Ket naaramid iti bigat, nga isu rimmuar, ket nagtacder, ket kinunana cadagiti isu-amin a tattao, Dacayo nalintegcayo: adtoy, immalsaac a maibusor iti apoc, ket isu ti pinatayco, ngem siasino ti nangcabil amin cadagitoy?
Ammoenyo ita nga awanto ti maregreg iti daga iti sao ni Jehova, a ni Jehova insaona iti maipapan iti balay ni Acab: ta ni Jehova inaramidna daydi nga insaona a naaramat ni adipenna nga Elias.
Casta ti panangcabil ni Jehu cadagiti isu-amin a Natda iti balay ni Acab idiay Jezreel, ken isu-amin dagiti natan-oc a lallakina, ken isu-amin a caingotna, ken papadina, ingana iti isu awan a pulos ti intiddana kencuana.
Ket timmacder sadiay ket pimmanaw, ket napan sadi Samaria
Ket idi nga isu adda iti maysa a balay a pagpucpukisan dagiti agaywan cadagiti carcarnero iti dalan,
Ni Jehu nasabetna dagiti, cacabsat ni Ocozias nga ari ti Juda, ket kinunana, Siasinocayo
Ket kinunada
Dacami dagiti cacabsat ni Ocozias: ket sumalogcami a cumablaaw cadagiti annac ti ari ken cadagiti annac ti reina.
Ket isu kinunana, Alaenyo ida a sibibiag
Ket innalada ida a sibibiag, ket pinapatayda ida iti bito ti balay ti pagpucpukisan, uppat a puloda ket dua a lallaki met laeng; isu awan tiniddana iti uray asino cadacuada.
Ket idi a pimmanaw sadiay, nagsaracda ken ni Jonadab nga anac ni Recab nga umay a sumabet kencuana, ket isu ti kinablaawanna, ket kinunana kencuana, Nalinteg ta pusom, a cas ti pusoc nalinteg ita pusom
Ket ni Jonadab kinunana, Isu ti casta
No nalinteg, yawatmo caniac ta imam
Ket isu inyawatna kencuana di imana; ket isu ti ingatona kencuana idi lugan.
Ket kinunana, Cumuyogca caniac, ket kitaem ti regtac a maipaay ken ni Jehova
Iti casta isu ti pinaulida idi luganna.
Ket idi a dimteng idiay Samaria, kinabilna amin dagiti natda ken ni Acab idiay Samaria, agingga iti nadadaelna, a mayalubog iti sao ni Jehova, nga insaona idi ken ni Elias.
Ket ni Jehu inurnongna amin a tattao, ket kinunana cadacuada, Ni Acab bassit ti pinagservina idi ken ni Baal; ngem ni Jehu agservinto kencuana iti adu.
Gapuna nga ita ayabanyo nga umayda caniac dagiti isu-amin a mammadles ni Baal, isu-amin nga agcarcararag kencuana, ken isu-amin a papadina; awan coma ti agcurang, ta aramidec ti dackel a panagidaton ken Baal; uray siasinonto nga agcurang, dinto agbiag
Ngem ni Jehu inaramidna a sisisicap, iti panggep a pangpucawna cadagiti agcarcararag ken ni Baal.
Ket ni Jehu kinunana, Agngilincayo iti maysa a gimong a nadaeg ken ni Baal
Ket isu ti inwarragawagda.
Ket ni Jehu nagbaon iti amin nga Israel; ket isu-amin dagiti agcarcararag ken ni Baal immayda, iti casta nga awan ti nagcurang nga uray maysa a lalaki a saan nga immay idi
Ket simrecda iti balay ni Baal; ket di balay ni Baal napusec iti igid ken igid.
Ket isu kinunana idi iti daydi pangolo nga agaywan iti pagidulinan cadagiti cawcawes, Mangalaca cadagiti cawcawes a maipaay cadagiti isu-amin nga agcarcararag ken ni Baal
Ket isu inyeganna ida cadagiti cawcawes.
Ket ni Jehu simrec, agraman ni Jonadab nga anac ni Recab, iti balay ni Baal; ket isu kinunana cadagiti agcarcararag ken Baal, Agsukimatcayo, ket kitaenyo nga awan coma ditoy cadacayo ti maysa cadagiti ad-adipen ni Jehova, no di laeng dagiti agcarcararag ken ni Baal.
Ket simrecda a mangidatag cadagiti sacrificio ken datdatonn a mapuuran
Ket ni Jehu dinutucanna idi ruar dagiti walopulo a lallaki, ket kinunana cadacuada, No maysa cadagiti tattao nga inyegco cadacayo macatalaw, daydiay a mamalubos kencuana a pumanaw, ti biagna isunto ti agpaay iti biag daydiay.
Ket naaramid idi apaman nga isu nagibusna nga indatag di daton a mapuuran, a ni Jehu kinunana idi agbantay ken cadagidi capcapitan, Sumreccayo, ket patayenyo ida; dicayo ipalubos nga adda macatalaw
Ket kinabilda ida iti tadem ti campilan; ket ti agbantay ken dagiti capcapitan impurruacda ida iti ruar, ket napanda iti ili ti balay ni Baal.
Ket innalada dagiti monmon nga adda idi balay ni Baal, ket pinuuranda ida.
Ket binongtolda di monmon ni Baal, ket dinupracda di balay ni Baal, ket isu ti inaramidda a pagiblengan, inggana ita nga aldaw.
Casta ti panangdadael ni Jehu ken ni Baal iti Israel.
Nupay casta cadagiti basol ni Jeroboam nga anac ni Nabat, a pinamagbasolna iti Israel, ni Jehu saan a simmina iti isusurotna cadacuada, nga ammoen, dagiti sinan-urbon a vaca, a balitoc nga adda idi idiay Bet-el, ken adda idi idiay Dan.
Ket ni Jehova kinunana ken ni Jehu, Agsipud ta nagaramidca iti naimbag iti panangaramidmo iti daydi a nalinteg cadagiti matac, ket inaramidmo ti balay ni Acab a mayannurot iti isu-amin nga adda iti pusoc, dagiti annacmo agingga iti maicapat a caputotan agsaaddanto iti trono ti Israel.
Ngem ni Jehu saan a nagannad iti pannagnana iti linteg ni Jehova, a Dios ti Israel, iti amin a pusona: saan a simmina cadagiti basbasol ni Jeroboam, a pinamagbasolna iti Israel.
Cadagidi nga aldaw ni Jehova rinugianna ti nangkeltay iti Israel: ket ni Hazael kinabilna ida cadagiti isu-amin a bedbeddeng ti Israel;
Manipud iti Jordan iti deppaar ti daya, isu-amin a daga ti Galaad, dagiti Gaditas, ken Rubenitas, ken Manasesitas, manipud Aroer, nga adda iti denna ti lobong ti Arnon, iti Galaad met laeng ken iti Basan.
Ti matda cadagiti ar-aramid ni Jehu, ken isu-amin nga inaramidna, ken isu-amin di kinamaingelna, saanda aya a naisurat iti libro dagiti cronicas dagiti ar-ari ti Israel?
Ket ni Jehu nakiturog cadagiti ammana; ket isu intabonda idiay Samaria
Ket ni Joacaz nga anacna nagari iti saadna.
Ket iti cabayag ti panagari ni Jehu iti Israel idiay Samaria duapulo ket walo a tawen.
Ket ni Atalia nga ina ni Ocozias idi a nakitana a di anacna natay, timmacder ket dinadaelna amin ti naarian a putot.
Ngem ni Josaba, nga anac a babai ni ari Joram, a cabsat a babai ni Ocozias, innalana ni Joas nga anac ni Ocozias, ket isu ti linibasna cadagiti annac ti ari a mapapatay idi, isu met laeng ken ti babai a mangsisiwa kencuana, ket incabilna ida iti siled a pagiddaan; ket isu ti inlemmengda gapu ken ni Atalia, iti casta saan a napapatay:
Ket adda idi kencuana a silelemmeng idiay balay ni Jehova iti innem a tawen
Ket ni Atalia nagreina iti daga.
Ket iti maicapito a tawen ni Joiada nagbaon ket nangala cadagiti capcapitan ti ginasut dagiti Cereteos ken ti guardia, ket inserrecna ida kencuana idiay balay ni Jehova; ket nakitulag cadacuada, ket pinagsapatana ida iti balay ni Jehova, ket imparangna cadacuada di anac ti ari.
Ket binilinna ida, a kinunana, Daytoy ti aramidenyonto: ti apagcatloyo, a sumrecto iti aldaw ti panaginana, isudanto dagiti agbantay iti balay ni Jehova;
Ket ti maysa nga apagcatlo agyanto iti ruangan a Sur; ket ti maysa nga apagcatlo iti ruangan iti licudan ti guardia: iti casta bantayanyonto ti balay, ken dacayto ti sarikedked.
Ket dagiti dua a cabuyotan cadacayo, isu-amin met laeng a rumuar iti aldaw ti panaginana, bantayandanto ti balay ni Jehova iti aglawlaw iti ari.
Ket alicubcubenyonto ti ari, tunggal lalaki agraman cadagiti igamna iti imana; ket ti sumrec iti uneg dagiti intar, matay coma: ket makicuyogcayo coma iti ari intono rumuar, ken sumrec.
Ket dagiti capcapitan ti ginasut inaramidda ti mayannurot iti isu-amin nga imbilin ni padi Joiada; ket tunggal maysa innalana dagiti lallakina, dagidi a sumrec iti aldaw ti panaginana, ken dagidi a rumuar iti aldaw ti panaginana, ket immayda ken ni Joiada a padi.
Ket ti padi inyawatna cadagiti capcapitan ti ginasut dagidi picpica ken calcalasag a cucua idi ni David, nga addada idi idiay balay ni Jehova.
Ket ti guardia nagtacder, tumunggal lalaki agraman cadagiti igamna iti imana, manipud iti abay a canawan ti balay inggana iti abay a catigid ti balay, iti denna ti altar ken ti balay, iti sibay iti ari nga aglicmut.
Idin inruarna di anac ti ari, ket incabilna kencuana di balangat, ken intedna kencuana di pammanecnec; ket isu ti inaramidda nga ari, ken isu ti pinulotanda; ket nagsisipatda cadagiti im-imada, ket kinunada, Agbiag coma a manayon ti ari.
Ket idi a ni Atalia nangegna di daranudor ti guardia ken dagiti tattao, simrec cadagiti tattao iti balay ni Jehova:
Ket kimmita, ket, adtoy, a di ari sitatacder iti denna ti monmon, a mayalubog iti cadawyan idi, ket dagiti capcapitan ken dagiti tangguyob iti denna ti ari; ket isu-amin a tattao ti daga agragragsacda idi, ket pagunienda idi dagiti tangtangguyob
Idin ni Atalia pinigisna dagiti cawesna, ket inyickisna, Liput
liput!
Ket ni padi Joiada binilinna dagiti capcapitan ti ginasut a pangolo ti buyot, ket kinunana cadacuada, Isu ti iruaryo iti baet dagiti inintar; ket ti sumurotto kencuana isu ti papatayenyonto iti campilan
Ta di padi kinunana, Dicayo papatayen coma iti balay ni Jehova.
Iti casta naglisida a maipaay kencuana, ket napan iti dalan ti sercan dagiti cabcabayo iti balay ti ari; ket idiay napapatay.
Ket ni Joiada nangaramid iti tulag cada Jehova ken iti ari ken cadagiti tattao nga isuda coma dagiti tattao ni Jehova; iti ari met ken dagiti tattao.
Ket isu-amin a tattao ti daga simrecda iti balay ni Baal, ket dinupracda; dagiti al-altarna ken dagiti ladawanna binuracda nga inkisap, ket pinatayda ni Matan a padi ni Baal iti sango dagiti altar
Ket di padi nangdutoc cadagiti agturay iti balay ni Jehova.
Ket innalana dagiti capcapitan ti ginasut, ken dagiti Cereteos, ken ti guardia, ken dagiti isu-amin a tattao ti daga, ket insalogda di ari nga ingapu iti balay ni Jehova, ket immayda iti dalan ti ruangan ti guardia iti balay ti ari
Ket nagtugaw iti trono dagiti ar-ari.
Iti casta isu-amin a tattao ti daga nagragragsacda, ket ti ili nagtalna idi
Ket pinapatayda ni Atalia iti campilan idiay balay ti ari.
Ni Joas agtawen idi iti pito a tawen idi a nangrugi a nagari.
Idi maicapito a tawen ni Jehu ni Joas nangrugi a nagari: ket nagari bayat iti uppat a pulo a tawen idiay Jerusalem
Ket ti nagan ni inana Sibia taga Beerseba.
Ket ni Joas inaramidna daydi a nalinteg cadagiti mata ni Jehova iti isu-amin nga aldaw a pananggidalan ni padi Joiada kencuana.
Nupay casta dagidi nangato a disdisso saanda a naiccat; ti umili nagtuloy a nagidaton ken nagpupuur iti incienso cadagidi nangato a disdisso.
Ket ni Joas kinunana cadagiti papadi, Isu-amin a cuarta dagiti naipaay a banbanag a nayeg iti balay ni Jehova, iti cuarta nga agpagna, ti cuarta dagiti tattao a tunggal lalaki nacagatadanna, ken isu-amin a cuarta a yeg ti uray asino a tao iti sibubulos a pusona iti balay ni Jehova,
Alaen coma ida dagiti papadi cadacuada, tunggal lalaki iti am-ammona; ket isuda tarimaanenda coma dagiti gutgutbaw ti balay, iti uray sadinoman a pacasaracanto iti gutbaw.
Ngem casta idi, nga idi tawen a maicaduapulo ket tallo ni ari Joas dagiti papadi dida pay laeng natarimaan dagiti gutgutbaw ti balay.
Idin ni ari Joas inayabanna ni padi Joiada, ken dagiti sabali a papadi, a kinunana cadacuada, Apayapay a dicayo tinarimaan dagiti gutgutbaw ti balay
ita ngarud dicayo manggalan iti cuarta iti am-ammoyo, no di ket itedyo ida a maipaay cadagiti gutgutbaw ti balay.
Ket dagiti papadi inanamunganda a dida mangalan iti cuarta iti umili, dida tarimaanen dagiti gutgutbaw ti balay.
Ngem ni padi Joiada nangala iti maysa a lacasa, ket linussocanna di calubna, ket incabilna iti abay ti altar, iti sikig a canawan no cas asinoman sumrec iti balay ni Jehova: ket dagiti papadi nga agaywan iti dapian icabilda sadiay ti isu-amin a cuarta a maiserrec idi balay ni Jehova.
Ket casta idi, idi a nakitada nga adu ti cuarta idi lacasa, a ti escriba ti ari ken di nangato a padi sumang-atda, ket icabilda cadagiti supsupot ket bilangenda di cuarta a masaracanda iti balay ni Jehova.
Ket inyawatda di cuarta a nagantingda cadagiti im-ima dagidi nga agaramid iti trabajo, dagidiay agaywan iti balay ni Jehova: ket isu ti pinagtangdanna cadagiti allawagi ken agbangbangon, a nagtrabajo iti balay ni Jehova.
Ken cadagiti agcavcaviti, ken agtagtaga iti bato, ken maipaay a paggatang iti cayo ken bato a tinagaan tapno pangtarimaan cadagiti gutgutbaw ti balay ni Jehova, ken iti isu-amin a nagasto iti balay a pangtarimaan kencuana.
Ngem awan idi ti naaramid a maipaay iti balay ni Jehova a tagtagayan a pirac, pangar-arsang, bacbacca, tangtangguyob, uray aniaman nga al-alicamen a balitoc, wenno al-alicamen a pirac, iti cuarta a nayeg idi iti balay ni Jehova;
Ta isu ti intedda cadagidi nagaramid iti trabajo, ket isu ti pinangtarimaanda iti balay ni Jehova.
Casta met a dida nakibinnilang cadagidi lallaki, a nan-gipaimaanda idi cuarta tapno isu ti itedda cadagiti nagtrabajo, ta nagaramidda a matalec.
Ti cuarta a maipaay cadagiti datdaton ti salungasing, ken ti cuarta a maipaay cadagiti datdaton ti basol, saan idi a maiserrec iti balay ni Jehova: cucua idi dagiti papadi.
Idin ni Hazeel nga ari ti Siria simmang-at, ket nakibacal a maibusor iti Get, ket isu ti innalana; ket ni Hazeel insangona di rupana tapno sumang-at idiay Jerusalem.
Ket ni Joas nga ari ti Juda innalana amin a banbanag a nasantoan nga indaton da Josafat, Joram, ken Ocozias, nga ammana, nga ar-ari ti Juda, ken isu-amin a banbanag a nasantoan nga impaayna idi, ken isu-amin a balitoc a nasaracan cadagiti gamgameng ti balay ni Jehova, ken iti balay ti ari, ket pinaipanna ida ken ni Hazeel nga ari ti Siria: ket isu pimmanaw idiay Jerusalem.
Ti matda cadagiti ar-aramid ni Joas, ken isu-amin nga inaramidna, saanda aya a naisurat iti libro dagiti cronicas dagiti ar-ari ti Juda?
Ket dagiti ad-adipenna timmacderda, ket nangaramidda iti maysa a panangliput, ket kinabilda ni Joas idiay balay sadi Millo, iti dalan a sumaloganna nga agpa-Silla.
Ta ni Josacar nga anac a lalaki ni Semaat, ken ni Jozabad nga anac a lalaki ni Somer, nga ad-adipenna, isu kinabilda ket natay; ket isu ti intabonda a naidinna cadagiti ammana idiay ili ni David: ket ni Amasias nga anacna nagari iti saadna.
Ti panagari ni Joacaz iti Israel.
Idi tawen a maicaduapulo ket tallo ni Joas nga anac ni Ocozias, nga ari ti Juda, ni Joacaz nga anac ni Jehu nangrugi a nagari iti Israel idiay Samaria, ket nagari bayat iti sangapulo ket pito a tawen.
Ket inaramidna daydi a dakes iti imatang ni Jehova, ket sinurotna dagiti basbasol ni Jeroboam nga anac ni Nabat, a pinamagbasolna iti Israel; ket saan a simmina cadacuada.
Ket ti pungtot ni Jehova simged a maibusor iti Israel, ket inyawatna ida iti ima ni Hazeel nga ari ti Siria, ken iti ima ni Ben-adad nga anac ni Hazeel, iti cancanayon.
Ket ni Joacaz nagdawat ken ni Jehova, ket ni Jehova impangagna: ta kinitana ti pannacaparigat ti Israel, no casano ti panangparigat ti ari ti Siria cadacuada.
(Ket ni Jehova nangted iti Israel iti maysa a mangisalacan, iti casta nacalapsotda iti babaen ti ima dagiti Sirios; ket dagiti annac ti Israel nagnaedda cadagiti toltoldada a cas la idi ugma.
Nupay casta saanda a simmina cadagiti basbasol ti balay ni Jeroboam, a pinamagbasolna iti Israel, no di ket nagdalanda cadacuada: ket nabati met ti Ashera idiay Samaria.)
Ta isu saan a nangtidda idi ken ni Joacaz cadagiti tattao no di laeng limlimapulo a tattao a nagcacabayo, ken sangapulo a luglugan, ken sangapulo ribu a tattao a sacasaca; ta ti ari sadi Siria dinadaelna ida, ket inaramidna ida a cas la tapoc a payatpayaten.
Ti matda cadagiti ar-aramid ni Joacaz, ken isu-amin nga inaramidna, ken ti kinamaingelna, saanda aya a naisurat iti libro dagiti cronicas dagiti ar-ari ti Israel?
Ket ni Joacaz nakiturog cadagiti ammana; ket isu intabonda idiay Samaria: ket ni Joas nga anacna nagari iti saadna.
Idi maicatlopulo ket pito a tawen ni Joas nga ari ti Juda nangrugi ni Joas nga anac ni Joacaz a nagari iti Israel idiay Samaria, ket nagari bayat iti sangapulo ket innem a tawen.
Ket inaramidna daydi a dakes iti imatang ni Jehova; saan a pimmanaw cadagiti isu-amin a basbasol ni Jeroboam nga anac ni Nabat, a pinamagbasolna iti Israel; no di ket nagdalan cadacuada.
Ti matda cadagiti ar-aramid ni Joas, ken amin dagidi inaramidna, ken ti kinamaingelna a pinanggubatna a maibusor ken ni Amasias nga ari ti Juda, saanda aya a naisurat iti libro dagiti cronicas dagiti ar-ari ti Israel?
Ket ni Joas nakiturog cadagiti ammana; ket ni Jeroboam nagtugaw iti rabaw ti tronona: ket ni Joas naitabon idiay Samaria a naidinna cadagiti ar-ari ti Israel.
Ni Eliseo masakit idi iti sakitna a nacatayanna: ket ni Joas nga ari ti Israel simmalog kencuana, ket isu ti sangitanna idi, ket kinunana, sangitanna idi, ket kinunana, Amac, amac, dagiti luglugan ti Israel ken dagiti tattaona nga agcacabayo!
Ket ni Eliseo kinunana kencuana, Mangalaca iti ba-i ken cadagiti pana; ket isu innalana di ba-i ken dagiti pana.
Ket kinunana iti ari ti Israel, Iparabawmo ta imam iti rabaw ti ba-i: ket isu imparabawna di imana iti rabawna
Ket ni Eliseo impatayna dagiti imana iti rabaw dagiti ima ti ari.
Ket kinunana, Luctam ta tawa nga agturong iti daya; ket isu ti linuctanna
Idin ni Eliseo kinunana, Mangipanaca ala: ket isu nangipana
Ket isu kinunana, Ti pana ni Jehova iti balligi, ti met laeng pana ti panagballigi a maibusor iti Siria; ta sica cabilemto dagiti taga Siria idiay Afec, inggana iti matalipupusmo ida.
Ket kinunana, Alaem dagiti pana; ket innalana ida, 
Ket kinunana iti ari ti Israel, Cabilem ta daga; ket isu kinabilna iti namitlo, ket simmardeng idi.
Ket ti lalaki ti Dios naglucsaw kencuana, ket kinunana, Kinabilmo coma iti naminlima wenno namininnem a daras: no casta kinabilmo coma ti Siria inggana iti isu matalipupusmo: gapuna ita nga iti laeng mamitlo a daras ti panangcabilmo iti Siria.
Ket ni Eliseo natay ket isu intabonda
Dagiti buybuyot dagiti Moabitas sinillongda ti daga idi a sumsumrec ti tawen.
Ket naaramid idi nga itabtabonda ti maysa a tao, nga, adtoy, a nasiimda ti maysa a buyot; ket intappuacda di tao idi tanem ni Eliseo: ket apaman a daydi tao nasagidna dagiti tultulang ni Eliseo, isu nagungar, ket timmacder cadagiti sacsacana.
Ket ni Hazeel nga ari ti Siria pinarigatna ti Israel iti amin nga aldaw ni Joacaz.
Ngem ni Jehova naparabur idi cadacuada, ken nangngaasi cadacuada, ket impategna ida, a gapu iti tulagna cada Abraham, Isaac, ken Jacob, ket dina kinayat a dinadael ida, dina pinagtalaw ida iti sangona aginggana ita.
Ket ni Hazeel nga ari ti Siria natay; ket ni Ben-adad nga anacna nagari iti saadna.
Ket ni Joas nga annac ni Joacaz innalana manen iti ima ni Ben-adad nga anac ni Hazeel dagiti il-ili nga innalana babaen ti gubat iti ima ni Joacaz nga amana
Namitlo a daras a ni Joas kimmabil kencuana, ket nasbutna dagiti il-ili ti Israel.
Idi maicadua a tawen ni Joas nga anac ni Joacaz nga ari ti Israel ni Amasias nga anac ni Joas nga ari ti Juda nangrugi a nagari.
Agtawen idi iti duapulo ket lima a tawen idi isu nangrugi nga agari; ket nagari idiay Jerusalem bayat iti duapulo ket siam a tawen: ti nagan ni inana Joaddan taga Jerusalem.
Ket inaramidna daydi a nalinteg cadagiti mata ni Jehova, nupay saan a cas ken ni David nga amana; nagaramid iti mayalubog cadagiti isu-amin nga inaramid idi ni Joas nga amana.
Nupay casta dagiti nangato a disso saanda idi a naiccat; dagiti tattao agidatdaton ken agpuurda pay laeng iti incienso cadagiti nangato a disso.
Ket naaramid, nga apaman a napasingkedan ti pagarian iti imana, a pinatayna dagiti ad-adipenna a namapatay idi iti ari nga amana:
Ngem cadagiti annac dagidi a namapatay saanna a pinapatay; a mayalubog iti naisurat iti libro ti linteg ni Moises, a cas imbilin ni Jehova a kinunana, Dagiti amma saandanto a mapapatay a gapu cadagiti annac; uray dagiti annac saandanto a mapapatay gapu cadagiti amma; no di ket tunggal tao matayto a gapu iti basolna met laeng.
Namatay idi iti Edom idiay Lobong ti Asin iti sangapulo a ribu, ket innalana ti Sela a gapu iti gubat, ket isu ti ninaganna iti Jecteel inggana iti daytoy nga aldaw.
Idin ni Amasias nangibaon cadagiti babaonen ken ni Joas, nga anac ni Joacaz nga anac ni Jehu, nga ari ti Israel, a kinunana, Umayca, agkinnitankitata coma iti rupanrupa.
Ket ni Joas nga ari ti Israel nagbaon ken ni Amasias nga ari ti Juda, a cunana, Ti casumba nga adda idiay Libano nagbaon ken ni cantingen nga adda idiay Libano, a kinunana, Itedmo ta anacmo a babai nga asawaen ti anacco a lalaki: ket immallatiw ti maysa a naranggas nga animal nga adda idi idiay Libano, ket binaddecna ni casumba.
Pudno unay a sica kinabilmo idi ti Edom, ket ta pusom impangatonaca: madayawca, ket agyanca ita balaymo, ta apay aya a mangiballaetca iti pacaranggasam, tapno sica mapasagca coma, sica met laeng, ken ti Juda a maicanunong kenca?
Ngem ni Amasias dina kinayat nga impangag
Iti casta ni Joas nga ari ti Israel simmang-at; ket isu ken ni Amasias nga ari ti Juda nagkinnitada iti rupanrupa idiay Bet-semes, a cucua ti Juda.
Ket ti Juda naicabil iti dacdakes iti sango ti Israel; ket nagtalaw ti tunggal lalaki agingga iti toldana.
Ket ni Joas nga ari ti Israel innalana ni Amasias nga ari ti Juda, nga anac ni Joas nga anac ni Ocozias idiay Bet-semes, ket immay iti Jerusalem, ket dinupracna ti bacud ti Jerusalem manipud iti ruangan ti Efraim inggana iti ruangan ti suli, nga uppat a gasut a sico.
Ket innalana amin a balitoc ken pirac, ken isu-amin nga al-alicamen a nasaracan idiay balay ni Jehova, ken cadagiti gamgameng ti balay ti ari, ken castamet dagiti tattao a pannacatanda, ket nagsubli idiay Samaria.
Ti matda cadagiti ar-aramid ni Joas nga inaramidna idi, ken ti kinamaingelna, ken no casano ti pannakigubatna ken ni Amasias nga ari ti Juda, saanda aya a maisurat iti libro dagiti cronicas dagiti ar-ari ti Israel?
Ket ni Joas nakiturog cadagiti ammana, ket naitabon idiay Samaria a naidinna cadagiti ar-ari ti Israel; ket ni Jeroboam nga anacna nagari iti saadna.
Ket ni Amasias nga anac ni Joas nga ari ti Juda nagbiag iti calpasan ti ipapatay ni Joas nga anac ni Joacaz nga ari ti Israel iti sangapulo ket lima a tawen.
Ti matda cadagiti ar-aramid ni Amasias, saanda aya a naisurat iti libro dagiti cronicas dagiti ar-ari ti Juda?
Ket nagaramidda iti panangliput a maibusor kencuana idiay Jerusalem; ket nagtalaw agingga iti Lakis: ngem nagbaonda ti nagsurot kencuana idiay Lakis, ket isu pinatayda sadiay.
Ket isu inyegda iti rabaw dagiti cabayo; ket isu naitabon idiay Jerusalem a naidenna cadagiti ammana idiay ili ni David.
Ket isu-amin a tattao ti Juda innalada ni Azarias, nga agtawen idi iti sangapulo ket innem, ket isu ti inaramidda nga ari iti saad ni Amasias nga amana.
Isu binangonna ti Elat ket isu ti insublina iti Juda, iti calpasan a ti ari nakiturog cadagiti ammana.
Idi tawen a maicasangapulo ket lima ni Amasias nga anac ni Joas nga ari ti Juda ni Jeroboam nga anac ni Joas nga ari ti Israel nangrugi a nagari idiay Samaria, ket nagari bayat iti uppat a pulo ket maysa a tawen.
Ket inaramidna daydi a dakes iti imatang ni Jehova: ket saan a pimmanaw cadagiti isu-amin a basbasol ni Jeroboam nga anac ni Nabat, isuda a pinamagbasolna iti Israel.
Isu insublina ti beddeng ti Israel manipud iti sercan ti Amat agingga iti baybay ti Araba, a mayalubog iti sao ni Jehova, a Dios ti Israel, isu nga insaona idi iti pannacaaramat ni adipenna a Jonas nga anac ni Amittai, a mammadto, nga taga Gat-hefer.
Ta ni Jehova nakitana ti pannacaparigat ti Israel, a napait unay ta sadiay awan idi ti mabalud wenno agwayawaya, awan idi sadiay ti uray siasinoman a tumulong a maipaay iti Israel.
Ket ni Jehova saanna nga imbaga a cayatna a punasen ti nagan ti Israel iti baba ti langit; no di ket insalacanna ida a gapu iti ima ni Jeroboam nga anac ni Joas.
Ket ti matda cadagiti ar-aramid ni Jeroboam, ken isu-amin nga inaramidna, ken ti kinamaingelna, no casano ti pananggubatna, ken no casano ti panangsubbotna iti Damasco ken ti Amat, a cucua idi ti Juda, nga agpaay iti Israel, saanda aya a naisurat iti libro dagiti cronicas dagiti ar-ari ti Israel?
Ket ni Jeroboam nakiturog cadagiti ammana, cadagiti met laeng ar-ari ti Israel; ket ni Zacarias nga anacna nagari iti saadna.
Ti panagari ni Azarias iti Juda.
Idi maicaduapulo ket pito a tawen ni Jeroboam nga ari ti Israel ni Zacarias nga anac ni Amasias nga ari ti Juda nangrugi a nagari.
Agtawen idi iti sangapulo ket innem idi nangrugi a nagari; ket nagari idiay Jerusalem bayat iti limapulo ket dua a tawen: ket ti nagan ni inana Jecolia taga Jerusalem.
Ket inaramidna daydi a nalinteg cadagiti mata ni Jehova, a mayalubog cadagiti isu-amin nga inaramid ni amana nga Amasias.
Nupay casta dagiti nangato a disdisso saanda a naiccat: dagiti tattao agidatdaton ken agpuurda pay laeng iti incienso cadagiti nangato a disso.
Ket ni Jehova kinabilna di ari, iti casta nga isu nagcucutel inggana iti aldaw ti ipapatayna, ket nagnaed iti balay a putputong
Ket ni Joatam nga anac ti ari isu idi ti pangolo iti balay, a mangocom cadagiti umili ti daga.
Ti matda cadagiti ar-aramid ni Azarias, ken isu-amin nga inaramidna, saanda aya a naisurat iti libro dagiti cronicas dagiti ar-ari ti Juda?
Ket ni Azarias nakiturog cadagiti ammana; ket isu intabonda a naidinna cadagiti ammana idiay ili ni David: ket ni Joatam nga anacna nagari iti saadna.
Ti panagari da Zacarias, Sallum, Manahem, ken Pekaia iti Israel.
Idi maicatlopulo ket walo a tawen ni Azarias nga ari ti Juda ni Zacarias nga anac ni Jeroboam nagari iti Israel idiay Samaria iti innem a bulan.
Ket inaramidna daydi a dakes iti imatang ni Jehova, a cas iti inaramid dagiti ammana: saan a pimmanaw cadagiti basbasol ni Jeroboam nga anac ni Nabat, isuda a pinamagbasolna iti Israel.
Ket ni Sallum nga anac ni Jabes immalsa a maibusor kencuana, ket kinabilna iti sango ti umili, ket isu pinatayna, ket nagari iti saadna.
Ti matda cadagiti ar-aramid ni Zacarias, adtoy, a naisurat iti libro dagiti cronicas dagiti ar-ari ti Israel.
Daytoy isu ti sao ni Jehova nga insaona idi ken ni Jehu, a kinunana, Dagiti annacmo agingga iti maicapat a caputotan tumugawdanto iti trono ti Israel
Ket naaramid idi a casta.
Ni Sallum nga anac ni Jabes nangrugi a nagari idi tawen a maicatlopulo ket siam ni Ozias nga ari ti Juda; ket nagari iti uneg ti maysa a bulan idiay Samaria.
Ket ni Manahem nga anac ni Gadi simmang-at a naggapu ti Tirsa, ket immay iti Samaria, ket kinabilna ni Sallum nga anac ni Jabes idiay Samaria, ket isu pinatayna, ket nagari idi saadna.
Ti matda cadagiti ar-aramid ni Sallum, ken di yaalsana nga inaramidna idi, adtoy, a naisuratda iti libro dagiti cronicas dagiti ar-ari ti Israel.
Idin ni Manahem kinabilna ti Tifsa, ken isu-amin dagiti adda kencuana, ken dagiti sacupna, manipud Tirsa: agsipud ta dida linucatan a maipaay kencuana, gapuna a kinabilna; ken isu-amin a babbai kencuana a masicug binettacanna.
Idi maicatlopulo ket siam a tawen ni Azarias nga ari ti Juda nangrugi ni Manahem nga anac ni Gadi a nagari iti Israel, ket nagari bayat iti sangapulo a tawen idiay Samaria.
Ket inaramidna daydi a dakes iti imatang ni Jehova: saan a pimmanaw cadagiti isu-amin nga al-aldawna cadagiti basbasol ni Jeroboam nga anac ni Nabat, isuda a pinamagbasolna iti Israel.
Ket ni Ful nga ari ti Asiria immay a maibusor iti daga; ket ni Manahem nangted ken ni Ful iti sangaribu a talento a pirac, tapno ti imana makicaddua coma kencuana a mangpasingked iti pagarian iti imana.
Ket ni Manahem sinapulna ti cuarta ti Israel, cadagiti met laeng amin a mannacabalin a lallaki a nasanicua, iti tumunggal lalaki limapulo a siclo a pirac, tapno maited iti ari ti Asiria
Casta ti panagsubli ti ari ti Asiria, ket saan idi a nagtactac idiay a daga.
Ti matda cadagiti ar-aramid ni Manahem, ken isu-amin nga inaramidna idi, saanda aya a naisurat iti libro dagiti cronicas dagiti ar-ari ti Israel?
Ket ni Manahem nakiturog cadagiti ammana; ket ni Pekaia nga anacna nagari iti saadna.
Idi maicalimapulo a tawen ni Azarias nga ari ti Juda ni Pekaia nga anac ni Manahem nangrugi a nagari iti Israel idiay Samaria, ket nagari bayat iti dua a tawen.
Ket inaramidna daydi nga isu ti a dakes iti imatang ni Jehova: saan a pimmanaw cadagiti basbasol ni Jeroboam nga anac ni Nabat, isuda a pinamagbasolna iti Israel.
Ket ni Peka nga anac ni Remalias, a capitanna immalsa a maibusor kencuana, ket isu kinabilna idiay Samaria, idi cangatoan a paset ti balay ti ari, iti icacadua da Argob ken Arif; ken caduana dagiti limapulo a lallaki cadagiti Galaaditas: ket isu pinatayna, ket nagari iti saadna,
Ti matda cadagiti ar-aramid ni Pekaia, ken isu-amin nga inaramidna, adtoy, a naisuratda iti libro dagiti cronicas dagiti ar-ari ti Israel.
Idi maicalimapulo ket dua a tawen ni Azarias nga ari ti Juda ni Peka nga anac ni Remalias nangrugi a nagari iti Israel idiay Samaria, ket nagari bayat iti duapulo a tawen.
Ket inaramidna daydi a dakes iti imatang ni Jehova: saan a pimmanaw cadagiti basbasol ni Jeroboam nga anac ni Nabat, isuda a pinamagbasolna iti Israel.
Cadagidi al-aldaw ni Peka nga ari ti Israel immay ni Teglat-palasar nga ari ti Asiria, ket innalana ti Aion, ken ti Abel-bet-maaca, ken ti Janoe, ken ti Cedes, ken ti Asor, ken ti Galaad, ken ti Galilea, ken isu-amin a daga ti Neftali, ket inyallatiwna ida a nacayawan idiay Asiria.
Ket ni Oseas, nga anac ni Ela nagaramid iti yaalsa a maibusor ken ni Peka nga anac ni Remalias, ket kinabilna, ken isu ti pinapatayna, ket nagari iti saadna, iti maicaduapulo a tawen ni Joatam nga anac ni Uzzia.
Ti matda cadagiti ar-aramid ni Peka, ken isu-amin nga inaramidna, adtoy, a naisuratda iti libro dagiti cronicas dagiti ar-ari ti Israel.
Idi maicadua a tawen ni Peka nga anac ni Remalias nga ari ti Israel ni Joatam nga anac ni Uzzia nga ari ti Juda nangrugi a nagari.
Idi nangrugi a nagari agtawen idi iti duapulo ket lima a tawen; ket nagari bayat iti sangapulo ket innem a tawen idiay Jerusalem
Ket ti nagan ni inana Jerusa anac ni Sadoc.
Ket inaramidna daydi a nalinteg cadagiti mata ni Jehova; inaramidna a mayalubog cadagiti isu-amin nga inaramid ni amana nga Uzzia.
Nupay casta dagiti nangato a disso saanda a naiccat: dagiti tattao agidaton ken agpuurda idi pay laeng iti incienso cadagiti nangato a disso
Isu binangonna di ruangan a nangatngato ti balay ni Jehova.
Ti matda cadagiti ar-aramid ni Joatam, ken isu-amin nga inaramidna, saanda aya a naisurat iti libro dagiti cronicas dagiti ar-ari ti Juda?
Cadagidi nga al-aldaw ni Jehova rinugianna nga imbaon a maibusor iti Juda ni Rasin nga ari ti Siria, ken ni Peka nga anac ni Remalias.
Ket ni Joatam nakiturog cadagiti ammana, ket isu naitabon a naidinna cadagiti ammana idiay ili ni David nga amana: ket ni Acaz nga anacna nagari iti saadna.
Idi maicasangapulo ket pito a tawen ni Peka nga anac ni Remalias ni Acaz nga anac ni Joatam nga ari ti Juda nangrugi a nagari.
Agtawen idi iti duapulo a tawen idi a nangrugi a nagari ni Acaz, ket nagari idiay Jerusalem bayat iti sangapulo ket innem a tawen: ket saanna nga inaramid daydi a nalinteg cadagiti mata ni Jehova a Diosna, a cas ken ni David nga amana.
No di ket nagna iti dalan dagiti ar-ari ti Israel; wen, isu pinaglasatna iti apuy di anacna, a cas cadagiti kinarimon dagiti nasnacion, a pinagtalaw ni Jehova iti sango dagiti annac ti Israel.
Ket nagidaton ken nagpuur iti incienso cadagiti nangato a disso, ken iti rabaw dagiti turturod, ken iti siroc dagiti isu-amin a caycayo a narucbos.
Idin ni Resin nga ari ti Siria ken ni Peka nga anac ni Remalias nga ari ti Israel simmang-atda iti Jerusalem a manggubat: ket linacubda ni Acaz, ngem isu dida nabalin a pinarmec.
Daydi a tiempo ni Resin nga ari ti Siria nasbutna ti Elat a maipaay iti Siria; ket pinagtalawna dagiti Judios idiay Elat, ket dagiti Sirios immayda ti Elat, ket nagnaedda sadiay, inggana ita nga aldaw.
Iti casta ni Acaz nagbaon cadagiti babaonen ken ni Tiglat-pileser nga ari ti Asiria, a kinunana, Siac ti adipenmo ken anacmo: sumang-atca, ket ispalennac iti ima ti ari sadi Siria, ken iti ima ti ari ti Israel, a timmacderda a maibusor caniac.
Ket ni Acaz innalana di pirac ken balitoc a nasaracan idi balay ni Jehova, ken cadagiti gamgameng ti balay ti ari, ket pinaibaonna a sagut iti ari ti Asiria.
Ket ti ari ti Asiria isu ti impangagna; ket ti ari ti Asiria simmang-at a maibusor iti Damasco, ket isu ti innalana, ket impanna, dagiti umili kencuana a kinayawan agingga iti Kir, ket pinatayna ni Resin.
Ket ni ari Acaz napan idiay Damasco a simmabet ken ni Tiglat-pileser nga ari ti Asiria, ket nakitana di altar nga adda idi idiay Damasco; ket ni ari Acaz impaipanna ken ni Urias a padi di langa ti altar, ken tabasna, a mayalubog iti isu-amin a pannacaaramidna.
Ket ni Urias a padi nangbangon iti maysa nga altar: a mayalubog iti isu-amin a ni ari Acaz impaipanna idi nanipud Damasco, casta ti inaramid ni Urias a padi a maipaayto no dumteng ni ari Acaz nga aggapu iti Damasco.
Ket idi a ti ari dimteng a naggapu iti Damasco, ti ari nakitana di altar: ket ti ari immasideg iti altar, ket nagidaton kencuana.
Ket pinuuranna di datonna a mapuuran ken di datonna a macan, ket imbucbocna di datonna a mainum, ket inwarsina di dara dagiti datdatonna ti cappia iti rabaw di altar.
Ket di altar a gambang, nga adda idi iti sango ni Jehova, inyegna nanipud iti sango ti balay, nanipud iti baet ti altar ken ti balay ni Jehova, ket isu ti incabilna iti amiananen ti altarna.
Ket ni ari Acaz imbilinna ken ni Urias a padi, a kinunana, Iti rabaw ti dackel nga altar puuram iti bigat ti daton a mapuuran ken iti malem ti daton a macan, ken ti daton a mapuuran ti ari, ken ti datonna a macan agraman daton a mapuuran dagiti isu-amin nga umili ti daga, ken dagiti datonda a macan ken datdatonda a mainum; ket iwarsim iti rabawna ti isu-amin a dara ti daton a mapuuran, ken isu-amin a dara ti sacrificio: ngem ti altar a gambang isunto ti agpaay caniac a pagyumanan.
Castoy ti panangaramid ni Urias a padi, a mayalubog cadagiti isu-amin nga imbilin ni ari Acaz.
Ket ni ari Acaz pinutedna dagiti limbang dagiti batay, ket iniccatna cadacuada di bacca, ket iniccatna di baybay iti rabaw dagiti sinan-vacvaca a gambang, nga addada idi babana, ket isu ti incabilna iti rabaw ti maysa a cadsaaran a bato.
Ket ti nalinong a dalan a maipaay iti aldaw a panaginana, a binangonda idi iti balay, ken ti sersercan ti ari iti ruar, isu inyalisna iti balay ni Jehova, a gapu iti ari ti Asiria.
Ti matda cadagiti ar-aramid ni Acaz nga inaramidna idi, saan aya a naisurat iti libro dagiti cronicas dagiti ar-ari ti Juda?
Ket ni Acaz nakiturog cadagiti ammana, ket isu naitabon a naidinna cadagiti ammana idiay ili ni David: ket ni Ezekiaz nga anacna nagari iti saadna.
Idi maicasangapulo a tawen ni Acaz nga ari ti Juda nangrugi ni Oseas nga anac ni Ela a nagari iti Israel idiay Samaria, ket nagari bayat iti siam a tawen.
Ket inaramidna daydi a dakes iti imatang ni Jehova, nupay saan a cas cadagiti ar-ari ti Israel nga immun-unada ngem isu.
Ni Salmanasar nga ari sadi Asiria simmang-at a maibusor kencuana: ken ni Oseas nagbalin nga adipenna, ket nagbubuis kencuana.
Ket ti ari ti Asiria nasucalanna ti yaalsa ni Oseas; ta nagbaon idi cadagiti babaonen ken ni Si nga ari ti Egipto, ket saan a nagidatagen iti buis iti ari ti Asiria, cas inaramidna iti tinawentawen: gapuna a ti ari ti Asiria isu ti impisocna, ken impupucna iti pagbaludan.
Idin ti ari ti Asiria simmang-at iti isu-amin a daga, ket simmang-at iti Samaria, ket isu ti linacubna bayat iti tallo a tawen.
Iti maicasiam a tawen ni Oseas ti ari ti Asiria innalana ti Samaria, ket inyallatiwna ti Israel sadi Asiria, ket incabilna ida idiay Hala, ken iti Habor, a carayan ti Gozan, ken cadagiti il-ili dagiti Medos.
Ket casta idi, nga agsipud ta dagiti annac ti Israel nagbasolda iti maicaniwas ken ni Jehova a Diosda, a nangaon cadacuada iti daga ti Egipto, iti baba ti ima ni Faraon nga ari sadi Egipto, ket nagbutengda cadagiti sabsabali a didios,
Ken nagnagnada cadagiti pagal-alagadan dagiti nasnacion, isuda a pinagtalaw idi ni Jehova iti sango dagiti annac ti Israel, ken cadagiti inaramid dagiti ar-ari ti Israel.
Ket dagiti annac ti Israel nagaramidda a sililimed cadagiti saan a nalinteg a maibusor ken ni Jehova a Diosda: ket nangbangonda a maipaay cadacuada cadagiti nangato a disdisso cadagiti isu-amin a il-ilida, manipud iti torre dagiti agwanwanawan aginggana iti ili a nasarikedkedan;
Ken nabangonda idi cadagiti monmon ken dagiti Asherah iti tapaw ti tunggal turod a natayag, ken iti siroc dagiti isu-amin a caycayo a narucbos;
Agpuurda sadiay iti incienso cadagiti isu-amin a nangato a disdisso, a cas inaramid dagiti nasnacion isuda nga inyalis idi ni Jehova nanipud iti sangoda; ken nagaramidda cadagiti dakes a panggargarida ken Jehova nga agpungtot;
Nagservida cadagiti ladladawan, a nagcunaan idi ni Jehova cadacuada, Dicayto aramiden daytoy.
Nupay casta ni Jehova namanecnec iti Israel, ken iti Juda, iti tunggal mammadto, ken cadagiti isu-amin a macakita iti masacbayan, a cunana, Sumiasicayo cadagita daldalanyo a dakes, ket tungpalenyo dagiti bilbilinco ken pagal-alagadac, a mayalubog iti isu-amin a linteg nga imbilinco cadagidi ammayo, ken imbaonco cadacayo a naaramat dagiti ad-adipenco a mammadto.
Nupay casta isuda dida impangag, no di ket pinatangkenda ti teltelda, a cas iti teltel dagidi ammada, dagidiay a di namati ken ni Jehova a Diosda.
Ket linacsidda dagiti pagal-alagadanna, ken ti tulagna, nga inaramidna idi cadagidi ammada, ken dagiti panpanecnecna a pinangpasingkedna cadacuada; ket sinurotda ti kinaubbaw, ket nagbalinda a naubbaw, ket napanda a siaannurot cadagiti nasnacion nga adda idi iti aglicmut cadacuada, maipapan cadagidiay ni Jehova binilinna ida idi a dida agaramid coma a cas cadacuada.
Ket indianda amin dagiti bilbilin ni Jehova a Diosda, ket nagaramidda ti maipaay cadacuada cadagiti ladladawan a sinocog a dua met laeng a sinan-ururbon ti vaca, ken nagaramidda iti maysa nga Asherah, ket nagcararaganda dagiti isu-amin a buybuyot sadi langit, ket nagservida ken Baal.
Ket impalasatda dagiti annacda a lallaki ken babbai iti apuy, ket inaramatda ti panagbuybuyon, ken panagbagbaglan, ket inlacoda dagiti bagbagida met laeng a nagaramid iti daydi a dakes iti imatang ni Jehova, a pinanggargarida kencuana nga agpungtot.
Gapuna a ni Jehova nagpungtot unay iti Israel, ket iniccatna ida iti imatangna, nga awan ti matda idi no di laeng ti caputotan ni Juda.
Ti Juda met dina tinungpal dagiti bilbilin ni Jehova a Diosda, no di ket nagnagna cadagiti pagal-alagadan ti Israel, nga inaramidda.
Ket ni Jehova inlacsidna ti isu-amin a putot ti Israel, ket pinarigatna ida, ket inyawatna ida iti ima dagiti agsamsam agingga iti naipanawna ida iti imatangna.
Ta pinisangna ti Israel iti balay ni David; ket inaramidda nga ari ni Jeroboam nga anac ni Nabat: ket ni Jeroboam inyadayuna ti Israel iti isusurotda ken ni Jehova, ket pinagbasolna ida iti dackel a basol.
Ket dagiti annac ti Israel nagnada cadagiti isu-amin a basbasol ni Jeroboam nga inaramidna; dida pimmanaw cadacuada:
Agingga iti iniccat ni Jehova ti Israel iti imatangna, a cas kinunana a naaramat dagiti isu-amin nga ad-adipenna a mammadto
Casta ti pannacayalis ti Israel nanipud iti dagada agingga iti Asiria agingga itoy nga aldaw.
Ket ti ari sadi Asiria nangyeg cadagiti tattao a naggapu iti Babilonia ken naggapu iti Cuta, ken naggapu iti Ava, ken naggapu iti Hamat ken naggapu iti Sefarvaim, ket incabilna ida cadagiti il-ili ti Samaria iti naglugaran dagiti annac ti Israel; ket tinagicuada ti Samaria, ket nagnaedda cadagiti il-ilina.
Ket casta idi, iti rugi ti panagnaedda sadiay, nga isuda saanda a nagbuteng ken ni Jehova: gapuna a ni Jehova nangibaon cadacuada cadagiti leon a namapatayda cadagiti dadduma cadacuada.
Gapuna nga isuda nagsaoda iti ari sadi Asiria a kinunada, Dagiti nasnacion nga inyallatiwmo, ken incabilmo cadagiti il-ili ti Samaria, saanda nga ammo ti linteg ti Dios idiay a daga: gapuna a nangibaon cadacuada cadagiti leon, ket, adtoy, a patayenda ida, agsipud ta dida ammo ti linteg ti Dios ti daga.
Idin ti ari sadi Asiria nagbilin, a kinunana, Mangipancayo sadiay iti maysa cadagiti papadi nga inyegyo nanipud sadiay; ket mapanda coma ken agnaedda sadiay, ket isurona coma cadacuada ti linteg ti Dios ti daga.
Iti casta ti maysa cadagiti papadi a nayallatiw nanipud Samaria immay ket nagnaed idiay Bet-el, ket isurona ida no casano ti panagbutengda coma ken ni Jehova.
Nupay casta ti tumunggal nacion nagaramid cadagiti didiosna met laeng, ket icabilna ida cadagiti balbalay cadagiti nangato a disdisso nga inaramid idi dagiti taga Samaria ti tumunggal nacion cadagiti il-ili a pagnaedanda idi.
Ket dagiti tattao a taga Babilonia inaramidda ti Succot-benot, ket dagiti tattao a taga Cuta inaramidda ti Nergal, ket dagiti tattao a taga Hamat inaramidda ti Asima,
Ket dagiti Heveos inaramidda ti Nibaz ken ti Tartae; ket dagiti taga Sefarvaim pinuuranda dagiti annacda iti apuy a maipaay cada Adramelec ken Anamelec, a didios ti Sefarvaim.
Casta ti panagbutengda idi ken ni Jehova, ket inyaramidanda ida cadagiti papadida met laeng dagiti nangato a disdisso, nga agidatdatonda cadagiti maipaay cadacuada cadagiti balbalay cadagiti nangato a disdisso.
Ket nagbutengda idi ken ni Jehova, ket nagservida cadagiti didiosda met laeng, a siaannurot iti wagas dagiti nasnacion a nanipud cadacuada nayallatiwda idi.
Agingga iti daytoy nga aldaw agar-aramidda a siaannurot idi immun-una a wagas: saanda nga agbuteng ken ni Jehova, saanda met nga agaramid a siaannurot iti ipaannurotda, wenno siaannurot cadagiti ipaalagadda, wenno siaannurot iti linteg wenno cadagiti bilbilin ni Jehova a imbilinna cadagiti annac ni Jacob, a ninaganna iti Israel;
Agraman cadagidiay a ni Jehova nagaramidanna idi iti tulag, ken binilinna ida, a kinunana, Dicayto agbuteng cadagiti sabsabali a didios, dicayto agrucnoy cadacuada, dicayto agservi cadacuada, dicayto agidaton cadacuada:
No di ket ken ni Jehova, a nangaon cadacayo idiay daga ti Egipto iti dackel a pannacabalin ken tackiag a siuunnat, agbutengcayto kencuana, ket isu ti pagrucnoyanyonto, ket isu ti pagidatonanyonto:
Dagiti anannuroten ken al-alagaden, ken ti linteg ken ti bilin nga insuratna a maipaay cadacayo, tungpalenyonto nga aramiden iti agnanayon; ket dicayto agbutbuteng cadagiti sabsabali a didios:
Ket ti tulag nga inaramidco cadacayo dicayto lipatan; dicayto agbuteng cadagiti sabsabali a didios:
No di ket ken ni Jehova a Diosyo ti pagbutnganyo: ket ispalennacayto iti ima dagiti isu-amin a cabcabusoryo.
Nupay casta isuda saanda nga impangag, no di ket nagaramidda a siaannurot iti immun-una a wagasda.
Iti casta dagiti nasnacion nagbutengda ken ni Jehova, ket nagservida cadagiti kinitikitan a ladladawan; casta met dagiti annacda, ket dagiti annac dagiti annac nagaramidda a cas cadagiti ammada, casta ti ar-aramidenda agingga itoy nga aldaw.
Naaramid idi maicatlo a tawen ni Oseas nga anac ni Ela nga ari ti Israel, a ni Ezekias, nga anac ni Acaz nga ari ti Juda nangrugi a nagari.
Agtawen idi iti duapulo ket lima a tawen idi a nangrugi a nagari: ket nagari idiay Jerusalem bayat iti duapulo ket siam a tawen: ket ti nagan ni inana Abi, anac ni Zacarias.
Ket inaramidna daydi a nalinteg cadagiti mata ni Jehova, a siaalubog cadagiti isu-amin nga inaramid ni amana a David.
Isu iniccatna dagiti nangato a disdisso, ket binungtolna dagiti monmon, ket pinucanna ti Asherah; ket binuracna a pinispisi di sinan-uleg a gambang nga inaramid ni Moises ta cadagidi nga al-aldaw dagiti annac ti Israel isu ti ipupuuranda iti incienso; ket isu ti ninaganna iti Nehustan.
Ket nagtalec ken ni Jehova a Dios ti Israel: iti casta nga iti calpasanna awan idi ti cas kencuana cadagiti isu-amin nga ar-ari ti Juda, uray cadagidi nga immun-una ngem isu.
Ta kimpet ken ni Jehova; ket saan a pimmanaw iti isusurotna kencuana, no di ket tinungpalna dagiti bilbilin, a ni Jehova imbilinna ken ni Moises.
Ket ni Jehova adda idi kencuana; iti uray sadinoman a disso a napananna nagrang-ay: ket immalsa a bimmusor iti ari sadi Asiria, ket saan a nagservi kencuana.
Kinabilna met dagiti Filisteos inggana iti Gaza ken dagiti bedbeddengna, manipud iti torre dagiti agwanawan inggana iti ili a nasarikedkedan.
Ket naaramid idi maicapat a tawen ni ari Ezekias, nga isu idi ti maicapito a tawen ni Oseas nga anac ni Ela nga ari ti Israel, a ni Salmanasar nga ari sadi Asiria simmang-at a maibusor iti Samaria, ket isu ti linacubna.
Ket idi aggibus ti tallo a tawen isu ti innalada: idi maicanem a tawen ni Ezekias, nga isu ti idi ti maicasiam a tawen ni Oseas nga ari ti Israel, ti Samaria isu ti naala.
Ket ti ari sadi Asiria inyallatiwna ti Israel idiay Asiria, ket incabilna ida idiay Hala, ken iti Habor, a carayan ti Gozan, ken cadagiti il-ili dagiti Medos,
Agsipud ta dida nagtulnog iti timec ni Jehova a Diosda, no di ket linabsingda ti tulagna, isu-amin met laeng a ni Moises nga adipen ni Jehova imbilinna idi, ket dida impangag, isu ti dida inaramid.
Iti maicasangapulo ket uppat a tawen ni ari Ezekias ni Sennakerib nga ari sadi Asiria simmang-at a maibusor cadagiti isu-amin a il-ili a nasarikedkedan ti Juda, ket innalana ida.
Ket ni Ezekias nga ari ti Juda nagbaon iti ari ti Asiria idiay Lakis, a kinunana, Siac nacabasolac; agsublica a pumanaw caniac: nga isu-amin nga ipaannongmo coma caniac awitecto
Ket ti ari ti Asiria inkeddengna ken ni Ezekias nga ari ti Juda iti tallo gasut, a talento a pirac ken tallo pulo a talento a balitoc.
Ket ni Ezekias intedna kencuana ti isu-amin a pirac a nasaracan idi balay ni Jehova, ken cadagiti gamgameng ti balay ti ari.
Idi a tiempo ni Ezekias pinucanna di balitoc cadagiti ruangan ti templo ni Jehova, ken cadagiti adigi nga ni Ezekias nga ari ti Juda incalupcopna idi
Ket intedna ida iti ari ti Asiria.
Ket ti ari ti Asiria imbaonna ni Tartan ken ni Rabsaris ken ni Rabsaces nanipud Lakis ken ni ari Ezekias agraman dackel a buyot inggana iti Jerusalem
Ket simmang-atda ket immayda iti Jerusalem
Ket idi a simmang-atda, immayda ket nagsardengda iti denna ti calasugan ti tanke a nangatngato, nga adda idiay napatac a dalan ti daga ti agpappapuscol iti lupot.
Ket idi pinuccawanda di ari, rimmuarda cadacuada da Eliacim nga anac ni Hilcias a mayordomo, ken ni Sebna nga escriba, ken ni Joah nga anac ni Asaf a registrador.
Ket ni Rabsaces kinunana cadacuada, Cunaenyo itatta ken ni Ezekias, Castoy ti cuna ti dackel nga ari, nga ari ti Asiria, Ania a pagtalcan daytoy a kencuana agtaleccayo?
Sica cunaem (Ngem isu ti balicas a barengbareng met laeng), Adda patigmaan ken pigsa a maipaay iti gubat
Ita siasino aya ti pagtalcam, a sica immalsaca a maibusor caniac?
Ita, adtoy, a sica agtalecca iti cayo daytoy runo a naparpar, a ti met laeng Egipto; isu a no ti maysa a lalaki agsadag, isu ti sumrecto iti imana, ken salputenna: casta ni Faraon nga ari ti Egipto cadagiti isu-amin nga agtalec kencuana.
Ngem no cunaenyo caniac, Agtaleccami ken ni Jehova a Diosmi; saan aya nga isu daydi a dagiti nangato a disdissona ken dagiti al-altarna iniccat ni Ezekias, ket kinunana iti Juda ken iti Jerusalem, Agcararagcayto iti sango daytoy nga altar ditoy Jerusalem?
Ita ngarud, agdawatac kenca, nga mangtedca coma cadagiti salda ken ni apoc nga ari ti Asiria, ket iccancanto cadagiti dua ribu a cabcabayo, no mabalinmo iti biangmo ti mangisaad cadagiti agsacay iti rabawda.
Casano ngarud ti pannacabalinmo a mamasiasi iti rupa ti maysa a capitan dagiti cababassitan cadagiti ad-adipen ni apoc, ket isaadmo ti panagtalecmo iti Egipto a gapu cadagiti luglugan ken cadagiti tattao nga agcacabayo?
Ket ita simmang-atac aya a diac kinaddua ni Jehova a maibusor itoy a disso tapno dadaelec
Ni Jehova kinunana caniac, Summang-atca a maibusor itoy a daga, ket dadaelem.
Idin da Eliacim nga anac ni Hilcias, ken ni Sobna, ken ni Joah, kinunada ken ni Rabsaces, Agsaoca, agdawatac kenca, cadagiti ad-adipenmo iti sao ti Siria; ta isu ti maawatanmi, ket dica coma makisao cadacami iti sao dagiti Judio, cadagiti laplapayag dagiti tattao nga adda iti rabaw ti bacud.
Ngem ni Rabsaces kinunana cadacuada, Ni apoc imbaonnac aya ken ni apom ken iti sica, a mangisao cadagitoy a sasao
saannac aya nga imbaon cadagiti tattao nga agtugaw iti rabaw ti bacud, a makicaan cadacayo iti iblengda, ken makicainum iti isbuda met laeng cadacayo?
Idin ni Rabsaces timmacder, ket imkis iti natbag a timec iti sao dagiti Judio, ket nagsao, a kinunana, Denggenyo ti sao ti dackel nga ari, ti ari ti Asiria.
Castoy ti cuna ti ari, Ni Ezekias dinacayo allilawen coma; ta dinacayto mabalin nga ispalen iti imana:
Ket ni Ezekias dinacayo met coma pagcammatalken ken ni Jehova, a cunaenna, Ni Jehova ispalennatayto a di bumurong, ket daytoy a ili saanto a maited iti ima ti ari ti Asiria.
Dicayo ipangag ni Ezekias: ta castoy ti cuna ti ari ti Asiria
Makicappiacayo caniac, ket rumuarcayo agingga caniac; ket mangancayo tunggal maysa iti uvasna, ken tunggal maysa iti higosna, ket uminumcayo tunggal maysa cadagiti dandanum iti tankena met laeng;
Agingga iti umayac ket ipancayo iti maysa a daga a cas iti dagayo, maysa a daga ti bukel ken ti baro nga arac, daga ti tinapay ken dagiti cauvasan, daga dagiti oliva, ken ti diro, tapno agbiagcayto coma, ket dicayto matay; ket dicayo ipangag coma ni Ezekias, no ududannacayo, a cunana, Ni Jehova ispalennatayto.
Adda aya siasinoman cadagiti didios dagiti nasnacion a nangisalacan iti dagana iti ima ti ari ti Asiria?
Sadino aya ti yan dagiti didios ti Hamat ken ti Arfad
sadino aya ti yan dagiti didios ti Sefarvaim, ti Hena, ken ti Hiva
inispalda aya ti Samaria iti imac?
Siasinoda aya cadagiti amin a didios dagiti dagdaga, a nangispal idi iti dagada iti imac, tapno ni Jehova ispalenna coma ti Jerusalem iti imac?
Ngem ti umili nagulimec, ket isu dida sinungbatan iti maysa a balicas; ta imbilin idi ti ari, a kinuna, Dicayo sumungbat kencuana.
Idin immayda ken ni Ezekias da Eliacim nga anac ni Hilcias nga isu ti mayordomo idi, ken ni Sebna nga escriba, ken ni Joah nga anac ni Asaf a registrador, a sigigisgis dagiti cawesda, ket imbagada kencuana dagiti sasao ni Rabsaces.
Ket naaramid idi a ni ari Ezekias isu ti nangegna, a pinigisna dagiti cawesna, ket nagabong iti nakersang a lupot, ket simrec iti balay ni Jehova.
Ket imbaonna ken ni Isaias a mammadto nga anac ni Amos da Eliacim nga mayordomo idi, ken ni Sebna nga escriba ken dagiti lallacay dagiti papadi, a siaabbongda iti nakersang a lupot.
Ket kinunada kencuana, Castoy ti cuna ni Ezekias, Daytoy nga aldaw isu ti aldaw ti riribuc, ken ti babalaw, ken ti umsi; ta dagiti annac dumtengdan iti pannacayanac, ket awan ti pigsa nga agipasngay.
Nalabit a ni Jehova a Diosmo denggennanto amin dagiti sasao ni Rabsaces, isu a ti ari ti Asiria nga apona imbaonna a mangcarit iti Dios a sibibiag, ket tubngarennanto dagiti sasao a nangeg ni Jehova a Diosmo: gapuna nga ipangatom coma ti cararagmo a maipaay iti tidda a mabati.
Iti casta dagiti ad-adipen ni ari Ezekias immayda ken ni Isaias.
Ket ni Isaias kinunana cadacuada, Castoyto ti cunaenyo ken ni apoyo, castoy ti cuna ni Jehova, Dica agbuteng cadagiti sasao a nangegmo, dagidiay a dagiti ad-adipen ti ari ti Asiria pinangtabbaawda caniac.
Adtoy, icabilconto kencuana ti maysa nga espiritu, ket macangegto cadagiti damdamag, ket sumublinto iti dagana met laeng; ket pagpasagecto iti campilan idiay dagana met laeng.
Iti casta ni Rabsaces nagsubli, ket nasaracanna ti ari ti Asiria a manggubgubat iti Lebna; ta nangngegna idin a naipanaw idiay Lakis.
Ket idi a nangngegna a masasao iti maipapan ken ni Tiraca nga ari ti Etiopia, Adtoy, nga isu rimmuar a makibacal a maibusor kenca, isu nangibaon manen cadagiti babaonen ken ni Ezekias, a kinunana,
Castoyto ti saoenyo ken ni Ezekias nga ari ti Juda, a cunayo, Dinaca coma allilawen ti Diosmo isu a pagtalcam, nga agcuna, Ti Jerusalem dinto naited iti ima ti ari ti Asiria.
Adtoy, nangngegmo no ania ti inaramid dagiti ar-ari ti Asiria cadagiti isu-amin a dagdaga, iti panang dadaelda cadacuada a tinalipupus: ket sica maispalcanto?
Dagiti didios dagiti nasnacion inispalda aya ida, dagidiay a dagidi ammac dinadaelda idi, ti Gozan, ken ti Haran, ken ti Resef, ken dagiti annac ti Eden, a nagyanda idi idiay Talassar?
Sadino ti yan ti ari ti Hamat, ken ti ari ti Arfad, ken ti ari ti ili ti Sefarvaim, ti Hena, ken ti Hiva?
Ket ni Ezekias inawatna di surat iti ima dagiti nabaon, ket isu ti binasana; ket ni Ezekias immuli idi balay ni Jehova, ket isu ti inyucradna iti sango ni Jehova.
Ket ni Ezekias nagcararag iti sango ni Jehova, ket kinunana, O Jehova, a Dios ti Israel, nga agsaadca iti ngato dagiti querquerubin, sica ti Dios, sicsica laeng a maymaysa, cadagiti isu-amin a pagpagarian iti lubong; sica inaramidmo ti langit ken ti daga.
Idumogmo, O Jehova, ta lapayagmo, ket denggem; luctam, O Jehova, dagita matam, ket kitaem; ket denggem dagiti sasao ni Sennakerib nga imbaonna a pangcarit iti Dios a sibibiag.
Kinapudnona, Jehova, a dagiti ar-ari ti Asiria pinaglangalangda dagiti nasnacionda ken dagiti dagdagada,
Ken impurruacda iti apuy dagiti didiosda: ta isuda saanda a dios, no di ket aramid dagiti im-ima dagiti tattao, a cayo ken bato, gapuna a dinadaelda ida.
Ita ngarud, O Jehova a Diosmi, ispalennacami, gumawwawaac kenca, a mailapsutcami iti imana, tapno dagiti isu-amin a pagpagarian iti lubong ammoenda coma a sica Jehova ti maymaysa laeng a Dios.
Idin ni Isaias nga anac ni Amos nagbaon ken ni Ezekias, a kinunana, Castoy ti cuna ni Jehova a Dios ti Israel, Iti daydiay nga indawatmo caniac a maibusor ken ni Sennakerib nga ari ti Asiria, impangagca, kenca.
Daytoy ti sao a ni Jehova insaona a maipapan kencuana, 
Ti virgen nga anac a babai ti Sion linaisnaca ken kinatawaannaca a rinabngis; ti babai nga anac ti Jerusalem inngilangilna ti olona kenca.
Siasino ti kinaritmo ken tinabbaawam
ket maibusor iti siasino ti nangyetbagam ti timecmo, ken nangitangadam sadi ngato cadagita matam
maibusor iti Santo ti Israel met laeng.
Iti pannacaaramat dagiti imbaonmo kinaritmo ti Apo, ket kinunam, Iti kinaadu dagiti lugluganco simmang-atac iti ngato dagiti banbantay, cadagiti caunegan ti Libano; ket pucanecto dagiti natayag a cantingenna, ken dagiti casayaatan a parwana, ket sumrecacto iti caadaywan a pagdagusanna, iti bakir ti nabunga nga awayna.
Nagcaliac ken imminumac cadagiti sabsabali a dandanum, ket iti dapan dagiti sacac pagmagaecto dagiti isu-amin a carcarayan ti Egipto.
Dica nangngeg aya no casano ti inaramidco idi nabayagen, ken binalabalac cadagiti ugma
ita tinungpalco, tapno cucuam coma a pangrebba cadagiti il-ili a nasarikedkedan iti ginabgabsuon dagiti narnarba.
Gapuna dagiti nagnaed cadacuada bassit ti mabaelda, nagcullayawda ken nariribucda; casda la idi iti root idiay away, ken casda la idi iti nateng a nalangto, casda la iti root cadagiti toctoc ti balay, ken casda la iti bukel nga agkesset iti sacbay ti panagtubona.
Ngem ammoc ti panagtugawmo, ti panagruarmo, ken ti panagserrecmo, ken ti panagpungtotmo a maibusor caniac.
Gapu iti panagpungtotmo a maibusor caniac, ken agsipud ta ti kinacuspagmo dimmanun cadagiti lapayagco, gapuna nga icabilconto ti lawinco ita agongmo, ken ti frenoc cadagiti bibigmo, ket pagsubliencanto iti dalan nga immayam.
Ket daytoyto ti pagilasinan kenca: itoy a tawen mangancayto iti daydiay a tumubo latta, ket iti maicadua tawen iti daydiay nga aggapunto kencuana met laeng; ket iti maicatlo a tawen agmulacayo, ket aganicayo, ket agmulacayo cadagiti cauvuvasan, ket mangancayo iti bungana.
Ket ti matda a mailiclic iti balay ni Juda agramutto manen iti agpababa, ket agbunganto iti agpangato.
Ta rumuarto ti maysa a tidda iti Jerusalem, ken aggapu iti bantay Sion dagiti aglemmengto: ti regta ni Jehova aramidennanto daytoy.
Gapuna a ni Jehova cunana ti castoy a maipapan iti ari ti Asiria, 
Isu dinto umay itoy nga ili, dinto met mangibeccas iti maysa a pana sadiay, dinto met umay iti sangona a sicacalasag, dinto met maicabil a maibusor kencuana ti maysa a turod.
Iti dalan nga immayanna, isunto met laeng ti sumublianna, ket dinto umay iti daytoy nga ili, cuna ni Jehova.
Ta siac ispalecto daytoy nga ili tapno isu isalacanco, a gapu caniac met laeng, ken gapu ken ni David nga adipenco.
Ket naaramid iti daydi a rabii, a di angel ni Jehova rimmuar, ket nangcabil iti pacarso dagiti Asirios iti sangagasut walo pulo ket lima a ribu a tattao: ket idi a bimmangon dagiti tattao a nasapa iti bigat, adtoy, dagitoy bangbangcayda amin.
Iti casta ni Sennakerib nga ari ti Asiria pimmanaw, ket napan ket nagsubli, ket nagyan idiay Ninive.
Ket naaramid, idi nga isu agcarcararag idi balay ni Nisroch a diosna, a da Adramelech ken Saresear isu kinabilda iti campilan: ket nagtalawda agingga iti daga ti Ararat
Ket ni Esarhadon nga anacna nagari iti saadna.
Cadagidi nga al-aldaw ni Ezekias nagsakit iti macapatay
Ket ni Isaias a mammadto nga anac ni Amos immay kencuana, ket kinunana kencuana, Castoy ti cuna ni Jehova, Urnosem ti balaymo; ta mataycanto, ket dicanto agbiag.
Idin intaliawna di rupana iti diding, ket kimmararag ken ni Jehova, a kinunana,
Lagipem ita, O Jehova, gumawawaac kenca, no casano ti pannagnac idi ita saclangmo iti kinapudno ken iti maysa a puso a napalongdoan, ket inaramidco daydiay a naimbag ita imatangmo
Ket ni Ezekias nagsangit iti nasaem.
Ket naaramid, iti sacbay a ni Isaias macaruar idi iti tengnga ti ili, a ti sao ni Jehova immay kencuana, a kinunana,
Agsublica, ket cunaem ken ni Ezekias a pangulo ti ilic, 
Castoy ti cuna ni Jehova, a Dios ni David nga amam, Nangngegco ta cararagmo, nakitac dagita luluam: adtoy, a siac paimbagencanto; iti maicatlo nga aldaw umulicanto iti balay ni Jehova.
Ket nayonacto dagita al-aldawmo iti sangapulo ket lima a tawen; ket ispalencanto ken daytoy nga ili iti ima ti ari ti Asiria; ket salacnibacto daytoy nga ili a gapu caniac met laeng, ken gapu ken ni David nga adipenco.
Ket ni Isaias kinunana, Mangalacayo iti sangcatipkel nga higos
Ket nangalada ket isu ti incabilda iti rabaw di bosali, ket isu immimbag.
Ket ni Ezekias kinunana ken ni Isaias, Ania ti pagilasinan a ni Jehova paimbagennacto, ket umuliacto iti balay ni Jehova iti maicatlo nga aldaw?
Ket ni Isaias kinunana, Daytoyto ti pagilasinan kenca nga aggapu ken ni Jehova, a ni Jehova aramidennanto ti banag nga insaona: ti aniniwan mapanto iti sango iti sangapulo a gerger, wenno sumublinto iti nalicudanna iti sangapulo a gerger?
Ket ni Ezekias simmungbat, Nalaca a banag a ti aniniwan agpababa iti sangapulo a gerger; saan, no di ket ti aniniwan agsubli coma a sumanud iti sangapulo a gerger.
Ket ni Isaias a mammadto immasug ken ni Jehova; ket insublina di aniniwan iti sangapulo a gerger, a bimmabaanna idi iti cuadrante ni Acaz.
Iti daydi a tiempo ni Berodac-baladan nga anac ni Baladan, nga ari sadi Babilonia, nangibaon cadagiti sursurat ken maysa a sagut ken ni Ezekias; ta nangegna idi nga ni Ezekias nagsakit.
Ket ni Ezekias inimdenganna ida, ket imparangna cadacuada iti isu-amin a balay dagiti cucuana a napateg, ti pirac, ti balitoc, ken recrecado, ken ti napateg a lana, ken di balay dagiti gamigamna, ken isu-amin a nasaracan cadagiti gamgamengna: awan ti uray aniaman iti balayna, wenno iti isu-amin a pagturayanna, a ni Ezekias dina imparang cadacuada.
Idin ni mammadto nga Isaias immay ken ni ari Ezekias, ket kinunana kencuana, Ania ti kinuna dagitoy a lallaki
ket sadino ti naggapuanda inggana kenca
Ket ni Ezekias kinunana, Naggapuda iti adayu a daga, sadi Babilonia met laeng.
Ket isu kinunana, Ania ti nakitada iti balaymo
Ket ni Ezekias simmungbat, 
Nakitada amin nga adda iti balayco: awan ti uray aniaman cadagiti gamgamengco a diac imparang cadacuada.
Ket ni Isaias kinunana ken ni Ezekias, Denggem ti sao ni Jehova,
Adtoy, a dagiti al-aldaw umayda, nga isu-amin nga adda iti balaymo, ken daydiay a dagidi ammam indulinda agingga ita nga aldaw, maipandanto sadi Babilonia: awanto ti mabati, cuna ni Jehova.
Ket cadagiti annacmo a lallaki nga agtaudto kenca, isuda a putotemto, alaendanto, ken isudanto dagiti eunucos iti palacio ti ari ti Babilonia.
Idin ni Ezekias kinunana ken ni Isaias, Naimbag ti sao ni Jehova nga insaom
Kinunana pay met, Saan a casta, no ti talna ken kinapudno addadanto cadagiti al-aldawco?
Ti matda cadagiti ar-aramid ni Ezekias, ken isu-amin a kinamaingelna, ken no casano ti panangaramidna idi tanke, ken di calasugan, ket inserrecna di danum iti ili, saanda aya a naisurat iti libro dagiti cronicas dagiti ar-ari ti Juda?
Ket ni Ezekias nakiturog cadagiti ammana; ket ni Manases nga anacna nagari iti saadna.
Agtawen idi iti sangapulo ket dua a tawen ni Manases idi a nangrugi a nagari; ket nagari idiay Jerusalem bayat iti limapulo ket lima a tawen: ket ti nagan ni inana Hapsiba.
Ket inaramidna daydi a dakes iti imatang ni Jehova, a siaannurot cadagiti kinarimon dagiti nasnacion a ni Jehova pinagtalawna idi iti sango dagidi annac ti Israel.
Ta isu binangonna manen dagiti nangato a disdisso a ni Ezekias nga amana rinugpuna idi; ket namatacder cadagiti al-altar a maipaay ken Baal, ket nangaramid iti maysa nga Asherah, a cas inaramid idi ni Acaz nga ari ti Israel, ket nagcararag iti isu-amin a buyot ti langit, ket nagservi cadacuada.
Ket nangbangon cadagiti al-altar idiay balay ni Jehova, isu a ni Jehova nagcunaanna idi, Siac icabilconto ti naganco idiay Jerusalem.
Ket nangbangon cadagiti al-altar a maipaay iti isu-amin a buyot ti langit iti dua a paraangan ti balay ni Jehova.
Ket pinalasatna di anacna a lalaki iti apuy, ket nagaramid iti panagbuybuyon, ken nangaramat iti kinabaglan ket nakipagaramid cadagidi agan-anito, ken cadagiti managsalamangca: nagaramid iti adu a dakes iti imatang ni Jehova, a panggargarina kencuana nga agpungtot.
Ket insaadna ti ladawan a kinitikitan di Asherah, nga isu inaramidna idi, idiay balay isu a ni Jehova kinunana idi ken David ken Salomon nga anacna, Ditoy a balay, ken ti Jerusalem, a pinilic cadagiti isu-amin a caputotan ti Israel, icabilconto ti naganco iti agnanayon;
Uray caano diacto pagbariwasenen dagiti sacsaca ti Israel manipud iti daga nga intedco cadagiti ammada, no tungpalendanto la ket di nga aramiden ti mayalubog cadagiti isu-amin nga imbilinco cadacuada, ken ti mayalubog iti isu-amin a linteg a ni adipenco a Moises imbilinna cadacuada.
Ngem isuda dida impangag: ket ni Manases sinulbogna ida a mangaramid iti daydi a dacdakes ngem cadagiti nasnacion a ni Jehova dinadaelna idi iti sango dagiti annac ti Israel.
Ket ni Jehova nagsao a naaramat dagiti ad-adipenna a mammadto, a kinunana,
Agsipud ta ni Manases nga ari ti Juda inaramidna dagitoy a kinarimon, ken inaramidna ti dacdakes ngem iti isu-amin nga inaramid dagiti Amorreo, nga immun-unada ngem isu, ken casta met a pinagbasolna ti Juda cadagiti ladladawanna;
Gapuna a castoy ti cuna ni Jehova, a Dios ti Israel, Adtoy, a yegco iti casta a dakes iti Jerusalem ken iti Juda, nga uray asino a macangngegto kencuana, dagiti dua a laplapayagna masisilengdanto.
Ket yunnatconto iti Jerusalem ti paltic ti Samaria, ken ti tinnag ti balay ni Acab; ket punasacto ti Jerusalem, a cas ti panangpunas ti tao iti maysa a malucong, nga isu ti punpunasanna ken balictadenna.
Ket ibellengconto ti matda ti tawidco ket yawatconto ida cadagiti ima dagiti cabusorda; ket agbalindanto a kinayawan ken sinamsam cadagiti isu-amin a cabusorda;
Agsipud ta inaramidda daydi a dakes iti imatangco, ket ginargaridac nga agpungtot, nanipud idi aldaw a dagidi ammada rimmuarda sadi Egipto inggana ita nga aldaw.
Casta met a ni Manases imbucbocna ti dara nga awan basbasolna iti casta unay, agingga iti di napno ti Jerusalem iti igid ken igid; sabali laeng ti basolna a pinamagbasolna iti Juda, iti panangaramidna iti daydi a dakes iti imatang ni Jehova.
Ti matda cadagiti ar-aramid ni Manases, ken isu-amin dagidi nga inaramidna, ken di basol nga inaramidna, saanda aya a naisurat iti libro dagiti cronicas dagiti ar-ari ti Juda?
Ket ni Manases nakiturog cadagiti ammana, ket isu naitabon idi minuyungan ti balayna, idi minuyungan ni Oza: ket ni Amon nga anacna nagari iti saadna.
Agtawen idi iti duapulo ket dua a tawen ni Amon idi a nangrugi a nagari, ket nagari bayat iti dua a tawen idiay Jerusalem: ket ti nagan ni inana Mealemet anac ni Harus a taga Joreba.
Ket inaramidna daydi a dakes iti imatang ni Jehova, a cas iti inaramid ni Manases nga amana.
Ket nagna iti isu-amin a dalan a nagnaan ni amana, ket nagservi cadagiti ladladawan isuda a nagservian ni amana, ket nagcararag cadacuada:
Ket inidianna ni Jehova, a Dios dagidi ammana, ket saan a nagna iti dalan ni Jehova.
Ket dagiti ad-adipen ni Amon immalsada a maibusor kencuana, ket pinatayda di ari idiay balayna met laeng.
Ngem dagiti umili ti daga pinapatayda amin dagiti immalsa a maibusor ken ni Amon, ket dagiti umili ti daga incabilda iti saadna nga ari ni Josias nga anacna.
Ti matda cadagiti ar-aramid ni Amon nga inaramidna idi, saanda aya a naisurat iti libro dagiti cronicas dagiti ar-ari ti Juda?
Ket naitabon idi tanemna idiay minuyungan ni Oza: ket nagari iti saadna ni Josias nga anacna.
Ti panagari ni Josias iti Juda; 
Patarimaanna ti templo.
Agtawen idi iti walo a tawen ni Josias idi nangrugi a nagari; ket nagari idiay Jerusalem bayat iti tallopulo ket maysa a tawtawen: ket ti nagan ni inana Jedida anac ni Adaia a taga Bescat.
Ket inaramidna daydi a nalinteg cadagiti mata ni Jehova, ket nagna cadagiti isu-amin a dalan ni David nga amana, ket saan a simmiasi iti macanawan uray iti macatigid.
Ket naaramid idi maicapulo ket walo a tawen ni ari Josias, a ti ari imbaonna ni Safan, nga anac a lalaki ni Azalia nga anac ni Mesullam nga escriba, iti balay ni Jehova, a kinunana,
Sumang-atca ken ni Helcias a nangato a padi, tapno pucpukenna ti pirac a nayeg iti balay ni Jehova, a dagiti agaywan ti dapian naalada iti umili:
Ket isu ti yawatna coma cadagiti ima dagiti agar-aramid dagidiay agaywan iti balay ni Jehova: ket isu ti yawatda coma cadagiti agar-aramid nga addada iti balay ni Jehova, tapno pangtarimaanda cadagiti gutgutbaw ti balay,
Cadagiti alallawagi, cadagiti agpatpatacder iti balay, ken cadagiti agcavcaviti, ken maipaay a panggatang iti cayo ken bato a tinagaan, tapno pangtarimaan iti balay.
Nupay casta nga awan idi ti naaramid cadacuada a pannacabilang di pirac, a naited iti imada; ta isuda nagaramidda a matalec.
Ket ni Helcias a nangato a padi kinunana ken ni Safan nga escriba, Nasaracac ti libro ti linteg iti balay ni Jehova
Ket ni Helcias inyawatna di libro ken ni Safan, ket isu binasana.
Ket ni Safan nga escriba immay iti ari, ket insaona manen iti ari, ket kinunana, Dagiti ad-adipenmo imbucbocda ti pirac a nasaracan iti balay, ket isu ti inyawatda iti ima dagiti agar-aramid, dagidiay nagaywan iti balay ni Jehova.
Ket ni Safan nga escriba imbagana iti ari, a kinunana, ni Helcias a padi iniccannac iti maysa a libro, Ket ni Safan binasana iti sango ti ari.
Ket naaramid, idi a ti ari nangegna dagiti sasao ti libro ti linteg, a pinigisna dagiti cawesna.
Ket ti ari binilinna ni Helcias a padi, ken ni Ahicam nga anac a lalaki ni Safan, ken ni Acbor nga anac a lalaki ni Micaia, ken ni Safan nga escriba, ken ni Asaia nga adipen ti ari, a kinunana,
Incayo, umumancayo ken ni Jehova a gapu caniac, ken gapu iti umili ken gapu iti isu-amin a Juda, iti maipapan iti sao daytoy a libro a nasaracan; ta dackel ti pungtot ni Jehova a simged a maibusor cadatayo, agsipud ta dagidi ammatayo dida impangag dagiti sasao daytoy a libro, tapno agaramidda iti mayalubog iti isu-amin a naisurat maipanggep cadatayo.
Iti casta ni Helcias a padi, ken ni Ahicam, ken ni Acbor, ken ni Safan, ken ni Asaia, napanda ken ni Hulda a mammadto, babai nga asawa ni Sallum nga anac ni Ticva, nga anac ni Araas, nga agaywan cadagiti cawcawes (isu agnaed idi idiay Jerusalem iti maicadua a paset); ket nakisaoda kencuana.
Ket di babai kinunana cadacuada, Castoy ti cuna ni Jehova, a Dios ti Israel: Ibagayo iti lalaki a nangibaon cadacayo caniac,
Castoy ti cuna ni Jehova, Adtoy, a yegconto ti dakes itoy a disso, ken cadagiti agnaed kencuana, ti isu-amin met laeng a sasao ti libro a ti ari ti Juda nabasana.
Agsipud ta inidiandac idi, ket nagpupuurda iti incienso cadagiti didios a sabsabali, tapno gargariendac nga agpungtot iti isu-amin nga aramid dagiti im-imada, gapuna a ti pungtotco sumgedto a maibusor itoy a disso, ket saanto a maiddep.
Ngem iti ari ti Juda, a nangibaon cadacayo tapno umumancayo coma ken ni Jehova, castoy ti cunaenyonto kencuana, Castoy ti cuna ni Jehova, a Dios ti Israel: 
Iti maipapan cadagiti sasao a nangngegmo.
Agsipud ta ti pusom nalucneng, ket nagpacumbabaca iti sango ni Jehova, idi a nangngegmo no ania ti imbalicasco a maibusor itoy a disso, ken maibusor cadagiti agnaed kencuana, tapno isuda agbalinda a walangwalang ken lunod, ket pinigismo dagita cawesmo, ken nagsangitca iti saclangco; siac impangagca met, cuna ni Jehova.
Gapuna, adtoy, siac itiponcanto cadagiti ammam, ket sica maitiponcanto iti tanemmo iti kinatalna, uray dagita matam didanto makita ti isu-amin a dakes a yegconto itoy a disso
Ket isuda insaoda manen iti ari.
Ket di ari nagbaon, ket inurnongda kencuana dagiti isu-amin a lallacay ti Juda, ken ti Jerusalem.
Ket di ari immuli iti balay ni Jehova, ken isu-amin dagiti lallaki ti Juda, ken isu-amin nga agnaed iti Jerusalem a caduana, ken dagiti papadi, ken dagiti mammadto, ken isu-amin nga umili, bassit ken dackel agpadpada: ket imbasana cadagiti pagdengngegda dagiti isu-amin a sasao ti libro ti tulag a nasaracan iti balay ni Jehova.
Ket ti ari agtatacder iti denna ti monmon, ket nagaramid ti tulag iti sango ni Jehova, iti pannagnana a siaannurot ken ni Jehova, ken ti panangsalimetmetna cadagiti bilbilinna, ken cadagiti panpanecnecna, ken cadagiti ipaannurotna, iti isu-amin a pusona, ken iti isu-amin a cararuana, tapno panecnecanna dagiti sasao ti tulag nga adda a naisurat iti daytoy a libro: ket isu-amin nga umili pinasingkedanda di tulag.
Ket ti ari binilinna ni Helcias a nangato a padi, ken dagiti papadi iti maicadua a kita, ken dagiti agaywan ti dapian, nga ipanawda iti templo ni Jehova dagiti isu-amin nga al-alicamen, a naaramid idi nga agpaay ken ni Baal, ken agpaay iti Asherah, ken agpaay iti isu-amin a buyot ti langit, ket pinuuranna ida iti ruar ti Jerusalem cadagiti awaway ti Cedron, ket impanna dagiti dapdapuda idiay Bet-el.
Ket iniccatna dagiti papadi a nagservi idi cadagiti ladladawan, isuda a binilin idi dagiti ar-ari ti Juda nga agpuurda iti incienso cadagiti nangato a disdisso cadagidiay il-ili ti Juda, ken cadagidiay disdisso nga aglicmut iti Jerusalem; casta met cadagidiay nga agpupuur idi iti incienso ken ni Baal, ken iti init, ken iti bulan ken cadagiti planetas, ken iti isu-amin a buyot ti langit.
Ket impanawna di Asherah nanipud idi balay ni Jehova, iti ruar ti Jerusalem agingga iti waig a Cedron, ket isu pinuuranna idiay waig a Cedron, ket pinatapocna, ket impurruacna di tapocna iti rabaw dagiti tantanem ti sapasap a tattao.
Ket dinupracna dagiti balbalay dagiti sodomitas, nga addada idi balay ni Jehova, a pagabablan dagiti babbai cadagiti abbong nga agpaay iti Asherah.
Ket inyegna amin dagiti papadi nanipud cadagiti il-ili ti Juda, ket dinadaelna dagiti nangato a disdisso a dagiti papadi pagpupuuranda idi iti incienso, manipud Gabaa inggana iti Beer-seba; ket rinugpona dagiti nangato a disdisso dagiti ruruangan nga addada idi iti pagsercan ti ruangan ni Josue a gobernador ti ili, nga adda idi iti macatigid no ti maysa a tao sumbrec idiay ruangan ti ili.
Nupay casta dagiti papadi cadagiti nangato a disdisso dida umuli iti altar ni Jehova idiay Jerusalem, ngem nanganda iti tinapay nga awan levadurana iti tengnga dagiti cacabsatda.
Casta met a rinabngisna ti Tofet, nga adda iti lobong dagiti annac ni Ennom; tapno awan ti tao a mangpalasat iti anacna a lalaki ken babai iti apuy ken ni Moloc.
Ket iniccatna dagiti cabcabayo a dagiti ar-ari ti Juda intedda idi iti init, iti pagsercan ti balay ni Jehova, iti sibay ti siled ni Natan-melec nga agaywan iti siled, nga adda idi cadagiti ar-arubayan: ket pinasgedanna iti apuy dagiti luglugan ti init.
Ket dagiti al-altar nga adda idi iti rabaw ti pangatepan ti nangatngato a siled ni Acaz, a dagidi ar-ari ti Juda inaramidda idi, ken dagiti al-altar nga inaramid idi ni Manases iti dua a paraangan ti balay ni Jehova, ti ari rinugpona ket tinumecna ida sadiay, ket impurruacna di tapocda idiay waig a Cedron.
Ket dagiti nangato a disdisso nga addada idi iti sango ti Jerusalem, nga addada iti macanawan ti bantay ti panagrupsa, a binangon idi ni Salomon nga ari ti Israel a maipaay idi ken ni Astarot a kinarimon dagiti Sidonio, ken ni Cemos a kinarimon ti Moab, ken ni Milcom a kinarimon dagiti annac ni Ammon ti ari rinabngisna.
Ket binuracna dagiti monmon, ket pinucanna dagidi Asherah, ket pinunnona daydi dissoda cadagiti tultulang dagiti tattao.
Casta met di altar nga adda idi idiay Bet-el, ken di nangato a disso a ni Jeroboam nga anac ni Nabat inaramidna idi, a pinamagbasolna iti Israel, daydi nga altar met laeng ken di nangato a disso dinupracna; ket pinuuranna di nangato a disso ket pinatapocna, ket pinuuranna di Asherah.
Ket idi a ni Josias timmaliaw, nakitana dagiti tantanem nga adda idi sadiay iti bantay; ket nagbaon, ket innalana dagiti tultulang cadagiti tantanem, ket pinuuranna ida iti rabaw ti altar, ket isu rinugitanna, a mayalubog iti sao ni Jehova isu nga inwarragawag di lalaki ti Dios isu a nangiwarragawag cadagitoy a banbanag.
Idin kinunana, Ania a monumento dayta a makitac
ket dagiti tattao ti ili kinunada kencuana, Daytoy isu ti tanem di lalaki ti Dios, a naggapu iti Juda, ket inwarragawagna dagitoy a banbanag nga inaramidmo a maibusor iti altar ti Bet-el.
Ket isu kinunana, Isu baybay-anyo; awan ti manggaraw coma cadagiti tultulangna
Iti casta binay-anda dagiti tultulangna, agraman cadagiti tultulang di mammadto a naggapu idi sadi Samaria.
Ket casta met nga isu-amin dagiti balbalay cadagiti nangato a disdisso nga addada idi cadagiti il-ili ti Samaria, nga inaramid idi dagiti ar-ari ti Israel a pinanggargarida ken ni Jehova nga agpungtot, iniccat ida ni Josias, ket inaramidna cadacuada ti mayannurot cadagiti amin nga ar-aramid nga inaramidna sadi Bet-el.
Ket pinatayna amin dagiti papadi dagiti nangato a disdisso nga addada sadiay, iti rabaw dagiti al-altar, ket pinuuranna dagiti tultulang dagiti tattao iti rabawda; ket nagsubli sadi Jerusalem.
Ket ti ari nagbilin iti isu-amin a umili, a kinunana, Ngilinenyo ti pascua ken ni Jehova a Diosyo, a cas naisurat iti daytoy a libro ti tulag.
Awan duadua a saan idi a nangilin ti casta a pascua nanipud iti aldaw dagidi oc-ocom a nangocom iti Israel, uray cadagiti isu-amin nga aldaw dagiti ar-ari ti Israel, uray cadagiti ar-ari ti Juda;
No di laeng idi maicasangapulo ket walo a tawen ni ari Josias ti pannacangilin daytoy a pascua ken ni Jehova idiay Jerusalem.
Casta met dagidi baglan, ken manag salamangca, ken dagiti terafim, ken ladladawan, ken isu-amin dagiti kinarimon a naimatangan iti daga ti Juda, ken iti Jerusalem, imbelleng ni Josias, tapno mapanecnecan dagiti sasao ti linteg a naisurat iti libro a nasaracan ni Helcias a padi idi balay ni Jehova.
Ket awan idi ti ari a cas kencuana iti casacbayanna, a nagsubli ken ni Jehova iti amin a pusona ken iti amin a cararuana; ken iti amin a pigsana, a cas mayalubog iti isu-amin a linteg ni Moises: uray iti calpasanna awan idi ti timmacder a cas kencuana.
Nupay no casta ni Jehova saan a nagbawing iti rungsot ti dackel a pungtotna, a ti pungtotna simged idi a maibusor iti Juda, a gapu iti isu-amin a panggargari isu a pinanggargari kencuana ni Manases.
Ket ni Jehova kinunana, Iccatecto met ti Juda iti imatangco, a cas panangiccatco ti Israel, ket ipurruacconto daytoy a ili a pinilic idi, iti Jerusalem met laeng, ken ti balay a nagcunaac idi, 
Ti naganco addanto sadiay.
Ti matda cadagiti ar-aramid ni Josias, ken isu-amin nga inaramidna, saanda aya a naisurat iti libro dagiti cronicas dagiti ar-ari ti Juda?
Cadagidi al-aldawna ni Faraon Necao nga ari sadi Egipto simmang-at a maibusor iti ari ti Asiria agingga iti carayan a Eufrates: ket ni ari Josias rimmuar a maibusor kencuana; ket isu pinapatay ni Faraon Necao idiay Megiddo, idi nga isu nakitana.
Ket dagiti adipenna isu impanda a natay iti lugan nanipud Megiddo, ket isu inyegda iti Jerusalem, ket intabonda idi tanemna met laeng ket dagiti tattao ti daga innalada ni Joacaz nga anac ni Josias, ket isu ti pinulotanda, ket inaramidda nga ari iti saad ni amana.
Ni Joacaz agtawen idi iti duapulo ket tallo a tawen idi a nangrugi a nagari; ket nagari bayat iti tallo a bulan idiay Jerusalem: ket ti nagan ni inana Amutal anac ni Jeremias a taga Libna.
Ket inaramidna daydi a dakes iti imatang ni Jehova, a mayalubog iti isu-amin nga inaramid idi dagidi ammana.
Ket ni Faraon Necao incabilna a balud idiay Ribla idiay daga ti Hamat, tapno saan nga agari idiay Jerusalem; ket pinagbuisna di daga iti sangagasut a talento a pirac, ken maysa a talento a balitoc.
Ket ni Faraon Necao inaramidna nga ari ni Eliacim nga anac ni Josias iti saad ni Josias nga amana, ket sinuctanna ti naganna iti Joacim: ngem innalana ni Joacaz; ket isu immay iti Egipto, ket natay sadiay.
Ket ni Joacim intedna ken ni Faraon ti pirac ken balitoc; ngem pinagbuisna ti daga tapno itedna di pirac a mayalubog iti bilin ni Faraon: isu siningirna ti pirac ken balitoc cadagiti tattao ti daga, iti tunggal maysa cas iti mayalubog iti buisna, tapno isu ti itedna ken ni Faraon Necao.
Agtawen idi iti duapulo ket lima ni Joacim idi a nangrugi a nagari; ket nagari bayat iti sangapulo ket maysa a tawen idiay Jerusalem; ket ti nagan ni inana Zebuda, anac ni Pedaia a taga Ruma.
Ket inaramidna daydi a dakes iti imatang ni Jehova, a mayalubog iti isu-amin nga inar-aramid idi dagidi ammana.
Ni Joacim maadipen iti Babilonia.
Cadagidi al-aldawna ni Nabucodonozor nga ari sadi Babilonia simmang-at, ket ni Joacim nagbalin nga adipenna bayat iti tallo a tawen: sa nagsubli ket immalsa a maibusor kencuana.
Ket ni Jehova nangibaon iti maibusor kencuana cadagiti buybuyot dagiti Caldeos, ken dagiti buybuyot dagiti Sirios, ken dagiti buybuyot dagiti Moabitas, ken dagiti buybuyot dagiti annac ni Ammon; ket imbaonna ida a maibusor iti Juda tapno isu ti dadaelenda, a mayalubog iti sao ni Jehova, nga insaona idi a naaramat dagidi ad-adipenna a mammadto.
Pudno unay nga iti panagbilin ni Jehova, immay daytoy iti Juda, tapno isu ti iccatenna iti imatangna, a gapu cadagiti basbasol ni Manases, a mayalubog cadagiti isu-amin nga inaramidna.
Ken casta met a gapu iti dara nga awanan basol nga imbuyatna; ta pinunnona ti Jerusalem iti dara nga awanan basol: ket saan a pinacawan ni Jehova.
Ti matda cadagiti ar-aramid ni Joacim, ken isu-amin nga inaramidna, saanda aya a naisurat iti libro dagiti cronicas dagiti ar-ari ti Juda?
Iti casta ni Joacim nakiturog cadagiti ammana; ket ni Joaquin nga anacna nagari iti saadna.
Ket ti ari ti Egipto saanen a rimmuar idi dagana iti uray caanoman; ta ti ari ti Babilonia innalana, nanipud iti waig ti Egipto agpatingga iti carayan Eufrates, isu-amin a cucua idi ti ari ti Egipto.
Ti panagari ni Joaquin.
Agtawen idi iti sangapulo ket walo ni Joaquin idi a nangrugi a nagari; ket nagari idiay Jerusalem bayat iti tallo a bulan: ket ti nagan ni inana Neusta anac ni Elnatan a taga Jerusalem.
Ket inaramidna daydi a dakes iti imatang ni Jehova, a mayalubog cadagiti isu-amin nga inaramid ni amana.
Iti daydi a tiempo dagiti ad-adipen ni Nabucodonozor nga ari ti Babilonia simmang-atda iti Jerusalem, ket ti ili nalacub.
Ket ni Nabucodonozor nga ari ti Babilonia immay iti ili, iti bayat a pananglacub dagiti ad-adipenna;
Ket ni Joaquin nga ari ti Juda rimmuar agingga iti ari ti Babilonia, isu, ken ni inana, ken dagiti ad-adipenna, ken dagiti panguloenna, ken dagiti turayenna: ket ti ari ti Babilonia isu ti innalana idi maicawalo a tawen ti panagarina.
Ket impanawna sadiay amin dagiti gamgameng ti balay ni Jehova, ken dagiti gamgameng ti balay ti ari, ket binurburacna dagiti isu-amin nga alicamen a balitoc, nga inaramid idi ni Salomon nga ari ti Israel iti templo ni Jehova, cas kinuna idi ni Jehova.
Ket impanna ti dagup ti Jerusalem, ken isu-amin a pangpanguloen, ken isu-amin dagiti tattao a maingel ken napigsa, sangapulo ribu a kinayawan, ken isu-amin dagiti nalaing nga agaramid, ken dagiti mammanday; awan nalabasan, malacsid dagiti capapanglawan unay iti umili ti daga.
Ket inyallatiwna ni Joaquin idiay Babilonia; ken ti ina ti ari, ken dagiti assawa ti ari, ken dagiti turayenna, ken dagiti lallaki a pangolo ti daga, impanna ida a kinayawan nanipud Jerusalem agingga iti Babilonia.
Ket isu-amin a lallaki a maingel, a pito ribu met laeng, ken dagiti nalaing nga agaramid ken dagiti mammanday a sangaribuda, isu-amin dagiti mamaingel ken macabael a makigubat, uray isuda ti ari ti Babilonia impanna a kinayawan idiay Babilonia.
Ket ti ari ti Babilonia inaramidna ni Matanias, a cabsat ti ama ni Joaquin, nga ari iti saadna, ket sinuctanna ti naganna iti Sedecias.
Agtawen idi iti duapulo ket maysa a tawen ni Sedecias idi a nangrugi a nagari; ket nagari idiay Jerusalem bayat iti sangapulo ket maysa a tawen: ket ti nagan ni inana Amital anac ni Jeremias a taga Libna.
Ket inaramidna daydi a dakes iti imatang ni Jehova, a mayalubog iti isu-amin nga inaramid ni Joacim.
Ta gapu iti pungtot ni Jehova naaramid daydi idiay Jerusalem ken idiay Juda, inggana iti napagtalawna ida nanipud iti saclangna
Ket ni Sedecias immalsa a maibusor iti ari ti Babilonia.
Ket naaramid idi iti maicasiam a tawen ti panagarina, idi bulan a maicasangapulo, iti maicasangapulo nga aldaw ti bulan, a ni Nabucodonozor nga ari ti Babilonia immay agraman amin a buyotna a maibusor iti Jerusalem, ket nagpacarsoda a maibusor kencuana; ket namangonda a maibusor kencuana cadagiti sarsarikedked nga agliclicmut.
Iti casta ti ili nalacub inggana iti maicasangapulo ket maysa a tawen ni ari Sedecias.
Iti maicasiam nga aldaw ti maicapat a bulan ti bisin napalalo unay iti ili, iti casta nga awan idi ti tinapay nga agpaay ti umili ti daga.
Idin maysa a gutbaw ti naaramid iti ili, ket isu-amin dagiti lallaki ti gubat nagtalawda iti rabii iti dalan ti ruangan nga adda idi iti nagbaetan dagiti dua a bacud, nga adda idi iti denna ti minuyungan ti ari (dagiti Caldeos addada a nailicmut a maibusor iti ili); ket di ari napan iti dalan ti Araba.
Ngem ti buyot dagiti Caldeos kinamatna di ari, ket isu nacamacamda cadagiti tantanap ti Jerico; ket isu-amin a buyotna nawarada nanipud kencuana.
Idin innalada di ari, ket impanda iti ari ti Babilonia idiay Rebla; ket impatoda iti panangocom kencuana.
Ket pinatayda dagiti annac ni Sedecias iti saclang dagiti matana, ket sinuatda dagiti mata ni Sedecias, ket isu imbaludda, ket impanda sadi Babilonia.
Idi maicalima a bulan, iti maicapito nga aldaw ti bulan, nga isu idi ti tawen a maicasangapulo ket siam ni ari Nabucodonozor, nga ari ti Babilonia, immay iti Jerusalem ni Nabuzaradan a capitan dagiti guardia, nga adipen ti ari ti Babilonia.
Ket pinuuranna di balay ni Jehova, ket ti balay ti ari, ken isu-amin dagiti balbalay sadi Jerusalem, tunggal balay a dackel met laeng, pinuuranna iti apuy.
Ket isu-amin a buyot dagiti Caldeos nga adda idi iti capitan ti guardia rinebbada di bacud ti Jerusalem iti aglicmut.
Ket ti natda cadagiti umili a nabaybay-an idi ili, ken dagidi a simmiasi, a nagtinnag iti ari ti Babilonia, ken ti natda iti caaduan, ni Nabuzaradan a capitan ti guarda inyallatiwna ida a kinayawan.
Ngem ti capitan ti guardia binay-anna idi dagiti capapanglawan unay ti daga tapno isuda dagiti agtartrabajo iti cauvasan ken agtartrabajo iti daga.
Ket dagiti monmon a gambang nga addada idi iti balay ni Jehova, ken dagiti batbatay, ken ti baybay a gambang nga addada idi iti balay ni Jehova, dagiti Caldeos binuracda, ket di gambangda impanda sadi Babilonia.
Ket dagiti caldero, ken dagiti soplad, ken dagiti pangarsang, ken dagiti cuchara, ken isu-amin dagiti al-alicamen a gambang a pagserservida idi, innalada.
Ket dagiti pagiccan ti beggang, ken dagiti bacca, dagidi a balitoc, iti balitoc, ken dagidi a pirac, iti pirac; di capitan ti guardia impanna.
Dagidi dua nga adigi, di maysa a baybay, ken dagiti batbatay, a ni Salomon inaramidna idi nga agpaay iti balay ni Jehova, ti gambang dagitoy amin nga al-alicamen saan a matimbeng idi iti caaduna.
Ti catayag di maysa nga adigi sangapulo ket walo a sico, ket maysa a paratoc a gambang ti adda iti toctocna; ket ti catayag di paratoc tallo a sico, agraman iniket ken dagiti granada iti rabaw ti paratoc nga aglicmut, gambangda amin: capada dagitoy daydi maicadua nga adigi agraman iniket.
Ket di capitan ti guardia innalana ni Saraias a pangolo a padi, ken ni Sofonias a maicadua a padi, ken tallo nga agaywan iti dapian:
Ket iti ili nangala iti maysa nga agturay a pangoloen idi dagiti lallaki ti gubat; ket lima a lallaki cadagidi a nacakita iti rupa ti ari, isuda a nasaracan idi iti ili; ken ti escriba, ti capitan ti buyot, nga agumummong idi cadagiti umili ti daga; ken innem a pulo a lallaki ti ili ti daga nga isuda dagiti nasaracan iti ili.
Ket ni Nabuzaradan a capitan ti guardia innalana ida, ket inyegna ida iti ari ti Babilonia idiay Rebla.
Ket ti ari ti Babilonia kinabilna ida, ket pinapatayna ida idiay Rebla idiay daga ti Hamat
Castoy ti pannacaipanna a kayaw ti Juda nanipud iti dagana.
Ket no maipapan cadagiti umili a nabaybay-an idi iti daga ti Juda, isuda a ni Nabucodonozor nga ari ti Babilonia binaybay-anna idi, cadacuada met laeng isu inaramidna a gobernador ni Geodalias nga anac ni Ahicam, nga anac ni Safan.
Ket idi a dagiti isu-amin a capcapitan dagiti buybuyot, isuda ken dagiti lallakida, natimudda nga ti ari ti Babilonia inaramidna idi a gobernador ni Geodalias, immayda ken ni Geodalias idiay Mizpa, ni Ismael met laeng nga anac a lalaki ni Natanias, ken ni Johanan nga anac a lalaki ni Carea, ken ni Saraia nga anac a lalaki ni Tanhumet a Netofatita, ken ni Joazanias nga anac a lalaki ti Maacati, isuda ken dagiti lallakida.
Ket ni Geodalias nagsapata cadacuada ken cadagiti lallakida, ket kinunana cadacuada, Dicayo agbutbuteng a gapu cadagiti ad-adipen dagiti Caldeos: agtaengcayo iti daga, ket agservicayo iti ari ti Babilonia, ket addanto imbag cadacayo.
Ngem naaramid idi maicapito a bulan, a ni Ismael nga anac ni Natanias, nga anac ni Elisama iti naarian a caputotan immay, ket sangapulo a lallaki dagiti caduana, ket kinabilda ni Geodalias, iti casta a natay, ken dagiti Judios ken Caldeos nga addada idi a caduana idiay Mizpa.
Ket isu-amin dagiti tattao, bassit ken dackel agpadpada, ken dagiti capcapitan dagiti buybuyot, timmacderda ket immayda iti Egipto; ta nagbutengda cadagiti Caldeos.
Ket naaramid idi iti maicatlopulo ket pito a tawen ti pannacacayaw ni Joaquin nga ari ti Juda, idi bulan a maicasangapulo ket dua, iti maicaduapulo ket pito nga aldaw ti bulan, a ni Evil-merodach nga ari ti Babilonia, idi tawen a pinangrugina nga agari, inngatona ti olo ni Joaquin nga ari ti Juda nanipud iti pagbaludan;
Ket nagsao a siiimbag kencuana, ket insaadna ti tronona iti ngato ti trono dagiti ar-ari a nakiadda idi kencuana idiay Babilonia.
Ket sinuctanna dagiti cawesna iti pagbaludan
Ket ni Joaquin nangan a cancanayon iti sangona iti isu-amin dagiti al-aldaw ti panagbiagna:
Ket agpaay iti taraonna, adda idi cancanayon a taraon a maited kencuana nga aggapu iti ari, iti tumunggal aldaw maysa nga apag, cadagiti amin nga al-aldaw ti panagbiagna.